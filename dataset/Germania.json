[
    {
        "title": "Germania: Persoane în stare gravă după ce au fost lovite de fulger - GermaniaMea.ro",
        "content": "După ce Bundesrepublik a fost lovită zilele trecute de furtuni puternice și cantități mari de precipitații, așa cum GermaniaMea.ro a detaliat AICI și AICI , vremea rea continua să facă probleme.\n\nNu mai puțin de zece oameni au fost loviți de fulger, în timpul unei furtuni puternice care a avut loc luni seara, în partea de est a țării, landul Saxonia, informează TheLocal.de.\n\nPotrivit unui purtător de cuvânt al serviciilor de pompieri, doi bărbaţi, în vârstă de 27, respectiv 30 de ani, au fost resuscitaţi cu succes după ce au suferit un stop cardiac. Pe fondul condiţiilor meteorologice nefavorabile şi a unei furtuni trecătoare care a afectat oraşul Dresda, un fulger a lovit grupul aflat pe malul fluviului Elba, în zona Rosengarten, la scurt timp după ora locală 17:00.\n\nTrei femei şi şapte bărbaţi cu vârste cuprinse între 26 şi 41 de ani au fost răniţi. Patru dintre aceste persoane au suferit răni grave. Potrivit rapoartelor, toţi pacienţii au primit îngrijiri medicale de urgenţă şi au fost transferaţi la spitale din apropiere, după ce s-au plâns de amorțeală la nivelul membrelor.\n\nPoliţia a împrejmuit zona şi a trimis un elicopter pentru a găsi alte eventuale victime. Echipele de intervenție au transmis un apel către alte eventuale victime, nefiind exclusă posibilitatea ca şi alte persoane să fi fost afectate şi să fi plecat ulterior.\n\n„Dacă prezentaţi simptome cum ar fi ritm cardiac accelerat, bătăi neregulate ale inimii, amorţeală sau furnicături la nivelul extremităţilor, vă rugăm să consultaţi imediat un medic!\", au avertizat pompierii.\n\nServiciul german de meteorologie din Leipzig a emis o avertizare de furtună puternică valabilă pentru unele zone ale Saxoniei. Pentru Dresda, a fost emisă o avertizare de furtună de nivelul doi din patru.\n\nÎn urma inundațiilor din Bavaria și Saarland, vremea furtunoasă este de așteptat să traverseze Germania și să ajungă în părțile de nord-est ale țării în următoarele zile.\n\n„De data aceasta accentul va fi pe zona din jurul lanțul muntos Eifel din Renania-Palatinat și centrul Hesse”, a declarat meteorologul Nico Bauer de la DWD - Serviciul Meteorologic al Germaniei.\n\nPloi abundente de până la 25 de litri pe metru pătrat vor afecta aceste zone. La nivel local, sunt posibile cantități chiar și până la 40 de litri pe metru pătrat. De asemenea, sunt așteptate grindină și vânturi puternice.\n\nMiercuri dimineața, soarele își va face timid apariția în partea de sud-vest a teritoriului, pe măsură ce furtunile se îndreaptă spre Bremen și asupra Berlinului, dar și a orașului Rostock. Potrivit DWD, este posibil ca ploi abundente și furtuni să se deplaseze în nord-estul Germaniei în timpul nopții spre miercuri.\n\nPotrivit meteorologului DWD Bauer, ploile abundente ca acestea vor fi din ce în ce mai frecvente în Germania și în anii următori.\n\n„Ele devin din ce în ce mai dese și mai intense, pur și simplu pentru că o atmosferă mai caldă poate absorbi mai multă umiditate și, prin urmare, precipitațiile sunt mai abundente”, a spus el.\n\nDe joi, vremea înnorată va alterna cu cea însorită și se vor instala temperaturile specifice acestei luni cu maxime de peste 20°C în nord-est.",
        "label": "Germania"
    },
    {
        "title": "Germania: Ce aduce nou Oktoberfest 2023? - GermaniaMea.ro",
        "content": "Parcul Theresienwiese (pajiștea Tereziei) din Munchen, care găzduiește cel mai cunoscut festival de bere și muzică folk din Germania - Oktoberfest, e pregătit să-și primească oaspeții din toată lumea. Ediția din acest an durează 18 zile – în perioada 16 septembrie - 3 octombrie - cu două zile mai mult decât de obicei. În mod normal, festivalul se încheie în prima duminică din octombrie, dar, deoarece ziua națională a Germaniei din 3 octombrie, care sărbătorește reunificarea, cade marțea următoare, weekendul a fost prelungit. Un prilej tocmai bun pentru amatorii de bere bună și atmosferă tipic bavareză să se dezlănțuie.\n\nTotodată, autoritățile locale speră că cele două zile suplimentare vor compensa pierderile de la festivalul Oktoberfest de anul trecut, care a urmat unei perioade de doi ani de anulări din cauza pandemiei de COVID-19.\n\nAproximativ șase milioane de invitați sunt așteptați la cel mai mare festival de bere din lume. Dacă nu sunteți un vizitator obișnuit al Wiesn, așa cum mai este cunoscut festivalul vechi de 188 de ani (unde wiesn înseamnă „pajiște” în dialect bavarez, datorită locului unde se organizează), este posibil să aveți câteva întrebări la care GermaniaMea.ro e gata să vă răspundă!\n\nCât costă berea în celebra halbă gigant?\n\nUn litru de bere costă între 12,60 euro și 14,90 euro, în medie 14,18 euro, ceea ce este cu aproximativ 6,1% mai mult decât anul trecut. Dar toate plângerile despre berea scumpă din acest an nu sunt justificate, susțin comercianții din domeniu. Este la același nivel cu inflația generală din Germania, care a fost de 6,1% în august - și sub valoarea mai mare a prețurilor la alimente.\n\nÎn sectorul de retail, prețurile la bere au crescut de două ori mai mult decât la Oktoberfest. În august, un litru de bere a fost cu 12,2% mai scump decât cu un an mai devreme, potrivit datelor Biroului de Statistică.\n\nÎn plus, cu o bere savurată la Oktoberfest primești mai mult alcool pentru cât plătești, deoarece e ceva mai tare. Având în vedere inflația mare, apa neîmbuteliată, de la robinet, va fi disponibilă gratuit pentru prima dată în acest an. În schimb, un litru de apă îmbuteliată vă va costa în medie 10,04 euro în corturi, comparativ cu 9,67 euro în 2022.\n\nNu vă faceți griji dacă nu vă place să vă îmbrăcați în rochii tradiționale din mediul rural bavarez sau cu pantaloni de piele tip yodler. Orice îți place este permis. Scoțienilor le place să vină în kilt, iar pentru „Gay Sunday” în prima duminică a festivalului, tot mai multe persoane drag queens sunt așteptate să-și etaleze toaletele spectaculoase. Oaspeții americani vin adesea îmbrăcați în costume cu romb alb și albastru sau purtând pălării cu cap de găină de pluș.\n\nCu toate acestea, mulți localnici, precum și oaspeții străini iubesc să se îmbrace în tradiționalele costume dirndl și lederhosen . După perioada postbelică, blugii și tricourile au început să devină ținute acceptate la celebrul festival, dar la mijlocul anilor 1990, primarul Christian Ude (SPD) și fostul șef de la Wiesn, Gabriele Weishäupl, au făcut din nou la modă costumul tradițional.\n\nDacă doriți să vă schimbați rapid în drum spre Wiesn: tarabele din jurul parcului unde are loc festivalul vând versiuni ieftine. Mai mult, unele costume tradiționale bavareze sunt fabricate la Arad și se vând în Germania cu preturi cuprinse între 500 și 1.000 de euro.\n\nCum obții un loc în cortul de bere?\n\nCel mai sigur ar fi să rezervați un loc dinainte la masă, într-unul din corturile special amenajate. Din păcate, acum e deja prea târziu, dar dacă tot doriți să luați parte la eveniment, o soluție ar fi un loc în picioare. Cei care cred că vor rezista să stea în picioare, sunt sfătuiți să fie prezenți chiar de la deschidere, la prima oră – respectiv 9:00. Dacă sunteți rapizi, prindeți locuri bune și, ca pont, șanse sigure sunt mai degrabă marți, decât sâmbătă.\n\nUnii și-au scos biletele la vânzare pe platforme online, prin care mai sunt disponibile niște locuri la mese – pentru câteva mii de euro. Dar organizatorii Oktoberfest au criticat această practică și au anunțat că vor fi luate măsuri legale în acest sens.\n\nRoller coaster-ul Olympia cu cinci inele este legendar, la fel ca și roata Ferris, Roata Diavolului sau Krinoline Krinoline. O altă atracție bine-cunoscută și foarte așteptată este Varieté Schichtl, potrivit site-ului festivalului. Dar anul acesta vă veți întâlni cu o nouă atracție - Mr. Gravity: o plimbare într-un carusel cu zece capsule care se rotesc pe un disc la viteze de până la 100 de kilometri pe oră.\n\nDresura cu purici este, de asemenea, pe lista atracțiilor. Deși nu este atât de spectaculos ca o dresură cu elefanți sau tigrii, spectacolul denumit impropriu „circ”, e o atracție mereu apreciată. Spectacolul prezintă purici care mișcă vagonete din carton sau învârt carusele doar pentru că sunt ademeniți cu ceva bun. Felul cum sunt „antrenați” acești purici poate fi pentru unii „o adevărată măiestrie”.\n\nDintre cele 180 de afaceri de la bâlciurile din jurul festivalului, aproximativ 90% datează din secolul al XIX-lea, deci sunt cu tradiție.\n\nOaspeții trebuie să vină în persoană pentru a experimenta atmosfera Wiesn. Dar, în curând ei vor putea să se plimbe virtual în jurul festivalului. În prezent, este în curs de dezvoltare un joc online care va permite fanilor Oktoberfest să experimenteze avatarurile festivalului purtând ochelari VR.\n\nWiesn este un festival tradițional, dar nu pierde legătura cu vremurile, a declarat șeful Wiesn Clemens Baumgärtner (CSU) despre noua posibilitate. Totuși, el i-a încurajat pe cei interesați să se îndrepte spre festivalul adevărat, subliniind că nu există aceleași riscuri de a lua Covid-19 ca în anii precedenți de pandemie.\n\nCât de prietenos este Wiesn cu mediul?\n\nOrganizatorii au un obiectiv ambițios: corturile mari ale festivalului vor deveni neutre din punct de vedere climatic în termen de cinci ani, dacă este posibil chiar până în 2026. Acum ei măsoară consumul de dioxid de carbon pentru a-și reduce amprenta de CO2.\n\nDe mult timp, la festival s-a folosit electricitatea verde, apa cu care se spală halbele de bere a fost reciclată și folosită pentru toalete și, astfel, s-au redus deșeurile. O masă rotundă pe tema durabilității s-a organizat pentru prima dată în iunie cu reprezentanți ai orașului, fermieri, organizatori și comercianți.\n\nDe ce are loc Oktoberfest în septembrie?\n\nMünchen a sărbătorit primul său Oktoberfest în 1810, la mijlocul lunii octombrie, pentru a marca nunta prințului moștenitor Ludwig - mai târziu regele Ludwig I - și a prințesei Tereza de Saxonia-Hildburghausen. Punctul culminant al evenimentului de cinci zile a fost o cursă de cai pe 17 octombrie - până atunci Oktoberfest s-a încheiat demult. Acum începe cu o lună mai devreme și se încheie în primul weekend din octombrie sau pe 3 octombrie.\n\nFestivalul care datează din secolul al XIX-lea - se presupune că din cauza vremii, care este mai prietenoasă, adesea caldă și relativ stabilă în septembrie.\n\nUnde mai sunt festivaluri Oktoberfest?\n\nÎn toată lumea, absolut! Potrivit estimărilor, au existat peste 2.000 de festivaluri după modelul Oktobefest înainte de pandemie, iar mulți dintre ei își instalează corturile de bere și anul acesta. Cele mai importante și mai mari sunt în Blumenau în Brazilia, Cincinnati în SUA și Qingdao în China.\n\nMulte orașe germane sărbătoresc, de asemenea, în stilul München: inclusiv Frankfurt, Hanovra, Renania și Leipzig. Berlinul are chiar mai multe sărbători în stilul festivalului care a căpătat atâta notorietate.\n\nStuttgart, totuși, pare să se detașeze de Oktoberfest - are propriul său festival cam în aceeași perioadă, Cannstatter Volksfest.\n\nȘi românii au prins gustul acestui tip de eveniment și este organizat la Brașov. Anul acesta el a avut loc în perioada 31 august – 10 septembrie.\n\nVarianta autohtonă a festivalului a preluat în mod evident modelul bavarez, însă a fost adaptat la specificul Țării Bârsei. Prima ediție a evenimentului găzduit de orașul de sub Tâmpa a avut loc în anul 2009, iar de atunci s-a transformat într-o mare sărbătoare de toamnă a berii, băutura care răcorește mii și mii de români pe timpul verii.\n\nLa un Oktoberfest românesc au loc concerte live, diverse activități dedicate oamenilor de toate vârstele, precum și tradiții săsești. Acestea din urmă continuă să fie respectate cu strictețe și sunt adaptate la contemporan astfel încât să îmbine în mod armonios tradiția și prezentul, notează site-ul oficial Oktoberfest România.\n\nPe toată durata festivalului, cei prezenți vor putea degusta o mulțime de preparate tradiționale, cum ar fi celebrii cârnați și covrigei bavarezi, Wiener Schnitzel, cartofi prăjiți ș.a., alături, evident, de multă bere.",
        "label": "Germania"
    },
    {
        "title": "Germania: Cum să obții o programare la medic dacă nu vorbești germana? - GermaniaMea.ro",
        "content": "Deficitul tot mai mare de doctori, printre alte probleme cu care se confruntă Germania, a făcut ca obținerea unei programări la medic să fie ceva mai dificilă.\n\nProblema este gravă mai ales în mediul rural, unde puțini doctori vor să lucreze. Ca atare, și accesul pacientului la serviciile medicale de bază este mai greoi.\n\nGermaniaMea.ro – un site pentru românii care caută de muncă în Germania – vă explică ce e de făcut și vă oferă câteva sfaturi pentru cei care nu vorbesc germană.\n\nMulte clinici și cabinete medicale din Germania acceptă programări cu săptămâni sau chiar luni înainte și, în unele cazuri, medicii spun că pur și simplu nu pot primi deloc pacienți noi.\n\nAstfel, cei abia ajunși în Republica Federală care nu vorbesc limba germană se confruntă cu probleme în a obține îngrijirea medicală de care au nevoie. Pentru că, în majoritatea cazurilor, vor trebui să găsească modalități de a ocoli bariera lingvistică doar pentru a face o programare.\n\n„Când sunam la un cabinet medical și încercam să încep conversația cu: << Entschuldigung, Sprechen Sie Englisch? >> (Scuzati-m, vorbiti engleza), am primit un scurt:<<Nein!>> ca răspuns. De mai multe ori, recepționerii de la diferite cabinete mi-au închis telefonul înainte să am ocazia să spun ceva mai departe”, a povestit pentru TheLocal.de Enzo, un bărbat de naționalitate spaniolă, venit la muncă în Germania și stabilit în Berlin.\n\nCa urmare a primelor sale încercări eșuate, Enzo a decis să evite pe cât posibil întâlnirile medicale.\n\n„De câteva ori, când mă simțeam foarte rău, am mers la o clinică din centrul orașului, unde am constatat că a comunica în limba engleză nu era o problemă.”\n\nFrustrarea sa ca expat, dar și a altora asemenea lui care lucrează în Germania cu forme legale pleacă de la ideea că își îndeplinește toate îndatoririle fiscale – inclusiv plata contribuției pentru asigurarea de sănătate - la fel ca fiecare cetățean german, dar nu beneficiază prompt de serviciile de care are nevoie.\n\n„Un bun dialog între medic şi pacient reprezintă premiza succesului terapiei”, a declarat Eugen Brysch, preşedintele Fundaţiei Germane pentru Protecţia Pacienţilor.\n\nPotrivit acestuia, atât medicii străini veniți să trateze în Germania, cât și pacienții de alte naționalități, trebuie să dispună neapărat de un nivel de bază al limbii germane. Altfel, se pot crea neînțelegeri, care pot genera nu doar consultaţii suplimentare ci şi greşeli în tratarea pacientului\".\n\nDirectorul Asociaţiei Federale Medicale din landul Renania Palatinat, Jürgen Hoffart, spune că se ajunge în repetate rânduri la erori extrem de grave din cauza dialogului defectuos dintre pacient şi medic. De pildă, nu de puţine ori se confundă durerea de piept (\"Brustschmerz\" în limba germană) cu cea de burtă (\"Bauchschmerz\") - spune el. Medicul examinează abdomenul şi nu observă, în schimb, semnele unui infarct. Necunoaşterea limbii germane reprezintă astăzi o imensă problemă, iar ea se va amplifica în anii ce vin, avertizează Hoffart.\n\nDoctolib este un startup-ul franco-german din domeniul e-sănătății și este adesea primul loc pe care alți străini îl recomandă pentru a găsi medici în Germania prin intermediul unei platforme online.\n\nCu ajutorul său sau al aplicației pentru telefon, puteți căuta medici și chiar puteți seta un filtru pentru a-i găsi pe cei care vorbesc engleza sau altă limbă străină. Pentru a face acest lucru, executați o căutare și apoi selectați „mai multe filtre” lângă bara de căutare, apoi „limba vorbită”. Puteți selecta dintr-un număr de limbi străine variate, inclusiv engleză, arabă, chineză, spaniolă, franceză, turcă și multe altele.\n\nServiciile dezvoltate de Doctolib au fost îmbunătățite semnificativ în ultimii ani.\n\nDe asemenea, puteți face rezervări direct online, ceea ce vă scutește de interacțiunea cu recepționerul de la birou. Rețineți că rezervarea și gestionarea întâlnirilor este mai ușor de navigat cu aplicația, mai degrabă decât cu site-ul web.\n\nO altă caracteristică utilă a aplicației vă permite să bifați o casetă prin care să fiți avertizat că puteți obține o programare mai devreme decât cea stabilită inițial, în urma anulării de către un alt posibil pacient.\n\nDe asemenea, puteți încerca servicii similare cu Doctena sau Arzttermine .\n\nAcest lucru ține și de un pic de noroc, deoarece nu aveți garanția că veți găsi un medic care comunică în limba engleză sau chiar să fiți consultat dacă nu aveți o programare. Dar dacă sunteți cu adevărat bolnav și nu puteți altfel să faceți o programare, aceasta poate fi singura cale.\n\nPentru cei care locuiesc în orașe mari sau în apropierea acestora, o soluție ar fi să vă îndreptați către un cabinet mai aproape de centrul orașului sau într-un cartier care are o populație străină mare.\n\nÎn continuare va trebui să lăsați datele personale la recepție, dar sunt mai multe șanse de a obține o programare rapidă atunci când interacționați direct cu persoana care vă întâmpină la cabinet, decât prin intermediul telefonului.\n\nPregătiți cardul de asigurare și, eventual, o aplicație de traducere pe telefon deschisă.\n\nUn alt pont ar fi să mergeți dimineața devreme, deoarece multe cabinete medicale din Germania se închid devreme sau nu mai acceptă întâlniri după-amiaza. Rețineți că este posibil să așteptați ceva timp.\n\nPot fi refuzați de la tratament pacienții care nu vorbesc lb. germană?\n\nÎn vara acestui an a apărut în Germania, anunțul afișat pe geamul unui cabinet medical din Baden-Württemberg a stârnit dezbateri aprinse. Acesta preciza că medicii de acolo tratează doar pacienții vorbitori de limbă germană sau cei care vin însoțiți de un traducător - „ Wir sprechen hier in der Praxis ausschließlich Deutsch !”.\n\nCriticii au acuzat un act clar de discriminare. Însă medicul de acolo spune că scopul lui este să trateze pacienții în mod corespunzător.\n\nExistă și excepții. În cazul urgențelor, pacienții care nu vorbesc germană vor primi, totuși, asistență și vor fi tratați, a precizat medicul pediatru Ulrich Kuhn (60 de ani). El a explicat că a văzut din ce în ce mai mulți părinți care veneau cu copii și nu înțeleg un cuvânt de germană: „Pur și simplu nu am putut să le transmitem pacienților și părinților lor ce să facă, ce tratament să urmeze”.\n\nMedicul a spus că incapacitatea sa de a pune întrebări despre alergii sau istoricul medical al pacienților a făcut ca tratarea acestora să fie potențial periculoasă și o răspundere legală.\n\nPotrivit Asociației Medicale de Stat din Baden-Württemberg, medicii din Germania pot întrerupe tratamentul pacienților în diferite circumstanțe - cum ar fi probleme fundamentale de comunicare.\n\nAsociația Medicilor de Asigurări de Sănătate Statutare din Stuttgart a spus că această provocare nu are o soluție imediată: „Pe de o parte, medicii vor să trateze pacienții, dar trebuie să îi și educe. Acest lucru necesită comunicare. ”\n\nAsociația a sugerat, de asemenea, că, în astfel de situații, aplicații precum Google Translate nu sunt optime și ar costa mult timp. Potrivit codului civil german, doctorii trebuie să-și informeze pacienții cu privire la riscurile potențiale înainte de orice act medical. În cazul barierelor lingvistice, împărtășirea unor astfel de informații este aproape imposibilă.\n\nCât despre pacienții săi, Ulrich Kuhn a spus că nu au fost descurajați de semn.\n\n„Părinții de origine migrantă nu au reacționat negativ... Acum aduc interpreți cu ei”, a spus Kuhn.",
        "label": "Germania"
    },
    {
        "title": "Val de falimente în Germania. Nume grele pe listă! - GermaniaMea.ro",
        "content": "Problemele din economia germană se țin lanț, iar, în ultima vreme, insolvențele par fără oprire. Numărul companiilor din Germania intrate în insolvență în luna iulie a ajuns la cel mai ridicat nivel din ultimii zece ani, arată datele publicate de Institutul pentru Cercetări Economice din Halle (IWH), informează DW.com.\n\nMai exact, insolvenţele au crescut luna trecută cu o treime, la 1.406, fiind afectate aproape 10.000 locuri de muncă. Aproape 10% dintre cele mai mari companii au întâmpinat această problemă. Creşterea semnificativă a falimentelor afectează toate sectoarele, dar în special industria prelucrătoare, unde în iulie 145 de firme au solicitat iniţierea procedurilor de insolvenţă, faţă de 100 în iunie. Cele mai afectate regiuni au fost Berlin, Hessa și Renania de Nord-Westfalia.\n\nAnaliștii IWH se aşteaptă la un declin uşor în august şi apoi la o creştere în septembrie, fapt ce va depăși nivelul înregistrat înainte de pandemie.\n\nExperții mai spun că situația actuală scoate la iveală în primul rând companiile cu un model de afaceri erodat, dar și sectoare cu probleme structurale, cum ar fi cel imobiliar. Intervențiile guvernului de la Berlin, care a sprijinit aceste domenii în timpul pandemiei, nu au făcut decât să amâne schimbările structurale. Potrivit economiștilor, multe companii au fost menţinute pe linia de plutire după pandemia de coronavirus prin ajutoare guvernamentale generoase şi prin suspendarea obligaţiei de a cere falimentul - care au făcut ca numărul insolvenţelor să scadă la niveluri neobişnuit de scăzute. Acum, ele se prăbuşesc.\n\nUn alt domeniu care se confruntă cu problema insolvenței sunt spitalele. În 2023, 70% dintre spitalele din Germania au încheiat anul cu pierderi. Mai mult de jumătate din cei 650 de manageri de spital chestionaţi au spus că solvabilitatea instituţiei lor a fost „la risc” sau chiar la „mare risc” în trimestrul al doilea din 2024. Potrivit autoevaluărilor, 28% dintre spitale ar putea intra în insolvenţă până la sfârşitul anului.\n\nCeea ce părea, la început, doar un zvon, a devenit, din păcate, realitate. Retailerul global de modă Esprit intenționează să închidă toate cele 56 de magazine ale sale din Germania până la sfârșitul anului, iar aproximativ 1.300 de angajați își vor pierde locurile de muncă.\n\nUlterior, drepturile mărcii pentru afacerile de pe continentul european, aflate în insolvență, vor fi vândute investitorului financiar britanic Alteri.\n\nÎn mai, Esprit a solicitat iniţierea procedurilor de insolvenţă pentru afacerile sale europene, iar procedurile judiciare au început la o instanță locală din Düsseldorf pe 1 august.\n\nEsprit este prezent în aproximativ 40 de ţări din întreaga lume şi are sedii în Ratingen (Germania) şi Hong Kong. Germania era cea mai importantă piaţă a grupului.\n\nNu au fost oferite detalii despre prețul de achiziție.\n\nAfacerile din afara Europei nu sunt afectate de insolvență, mai precizează grupul.\n\nPotrivit informațiilor actuale, Alteri nu va prelua afacerile operaționale ale Esprit, dar brandul va continua să existe în viitorul previzibil, potrivit comunicatului companiei. Produsele sub eticheta Esprit vor continua să fie fabricate și vândute în Germania, însă încă nu se știe sub ce formă.\n\nÎn urmă cu câteva luni, un alt retailer de modă din Republica Federală și-a anunțat falimentul - Zapata. Totul se întâmplă după 40 de ani în care compania s-a bucurat de un real succes. Așa cum arată ultimele informații, toate magazinele vor fi închise, iar platforma online nu mai poate fi accesată la ora actuală.\n\nIndustria modei din Germania primește, astfel, lovitură după lovitură. Primul brand care a spart gheața a fost Ahlers, deținătorul mărcii Pierre Cardin. Stella Ahlers a vorbit despre consecințele pandemiei și despre lanțurile de aprovizionare care au fost perturbate, în încercarea de a explica decizia de a încheia activitatea societății.",
        "label": "Germania"
    },
    {
        "title": "Germania: Totul despre declarația de impozit pe venit în 2023 - GermaniaMea.ro",
        "content": "Pentru mulți locuitori din Germania, depunerea declarației de impozit pe venit – Steuererklärung - este încă un stres în plus la tumultul vieții de zi cu zi. Prin urmare, mulți au amânat momentul cât de mult au putut.\n\nDar, cum termenul limită pentru impozitele din 2022 se apropie odată cu luna septembrie, iată o trecere în revistă a ceea ce ar trebui să știți - și ce modificări ale legislației fiscale vor intra în vigoare pentru prima dată.\n\n[Acest articol este realizat de GermaniaMea.ro – un site pentru românii care caută de muncă în Germania. ]\n\nPână când trebuie să depun declarația de impozit?\n\nÎn mod normal, termenul limită pentru depunerea unei declarații de impozit pe venit este întotdeauna 31 iulie a anului următor - cu condiția ca cel care trebuie să-și achite obligațiile către stat să completeze și să depună singur declarația.\n\nCu toate acestea, în timpul pandemiei de Covid-19, guvernul german a acordat temporar contribuabililor un timp suplimentar de trei luni, de care a beneficiat și Steueramt (oficiul fiscal) suprasolicitat.\n\nPentru perioada de evaluare 2022, va exista în continuare un termen prelungit, dar doar pentru două luni - sau până la sfârșitul lunii septembrie 2023.\n\nTotuși, deoarece 30 septembrie cade într-o sâmbătă în acest an, documentele pot fi depuse la fisc abia în următoarea zi lucrătoare, respectiv 2 octombrie.\n\nȘi, uimitor, dar chiar și în Germania există puțină flexibilitate: contribuabilii pot solicita oricând o dată ulterioară de depunere de la biroul fiscal. Cu toate acestea, au nevoie de un motiv bine întemeiat pentru aceasta - de exemplu, dacă au o ședere mai lungă în spital care afectează procesul.\n\nCe termen limită se aplică dacă folosesc serviciile unui consultant fiscal sau unei asociații de asistență fiscală?\n\nDacă lucrați cu un Steuerberater (consilier fiscal) sau cu o asociație fiscală, declarația de impozit pentru anul 2022 nu trebuie depusă până la 31 iulie 2024.\n\nÎncepând cu perioada de evaluare 2025, se vor aplica din nou termenele limită obișnuite. Asta înseamnă că cei care folosesc serviciile unui profesionist în întocmirea declarației fiscale, au la dispoziție șapte luni în plus comparativ cu cel care depune declarația pe cont propriu.\n\nTeoretic nu, deoarece impozitele sunt deduse automat din fișa de salariu ca angajat. Cu toate acestea, 50% dintre angajați sunt totuși obligați să depună o declarație de impozit - de exemplu, dacă sunt venituri suplimentare obținute în urma închirierii unei proprietăți, primește beneficii care înlocuiesc salariul, cum ar fi indemnizația de muncă de scurtă durată ( Kurzarbeit ) sau folosește Ehegattensplitting (regimul de impozitare pe venitul cumulat al soţilor) împreună cu partenerul său.\n\nDe asemenea, persoanele care desfășoară activități independente trebuie și ei să depună o astfel de declarație. Cine nu depune declarația la timp ar trebui să se aștepte ca biroul fiscal să impună o suprataxă pentru întârzierea plății.\n\nPentru persoanele singure cu clasa de impozit I sau cei căsătoriți cu un unic salariat cu clasa de impozit III, nu se impune obligația de a depune o astfel de declarație dacă nu au venituri suplimentare.\n\nÎn astfel de cazuri, este totuși recomandat să depuneți voluntar o declarație de impozit, de exemplu pentru a solicita cheltuieli legate de venituri, astfel încât să primiți bani înapoi de la autoritățile fiscale.\n\nAngajații au la dispoziție patru ani pentru a face acest lucru - așa că există timp suficient pentru a depune o declarație.\n\nMai pot depune declarația de impozit pe hârtie?\n\nSalariații și pensionarii care nu au alte venituri impozabile (cu excepția activelor de capital sau a închirierii/leasingului) pot continua să completeze declarația de impozit pe suport hârtie și să o depună la fisc. În toate celelalte cazuri, transmiterea electronică este obligatorie.\n\nAutoritățile fiscale recomandă portalul de stat „My Elster” pentru aceasta, deși există și o serie de aplicații de depunere în Germania, inclusiv câteva, cum ar fi Taxfix, cu o opțiune în limba engleză.\n\nCe schimbări sunt de evidențiat în legislația fiscală din acest an?\n\nAnul trecut, suma de bază fără taxe pentru care nu se plătește impozit a fost stabilită la 10.347 de euro. Acum a crescut la 10.908 euro.\n\nAvând în vedere inflația ridicată și pentru a preveni o creștere rapidă a impozitelor („progresie rece”), Germania a crescut, de asemenea, valorile de referință ale scalei de impozitare din 2022 cu puțin sub 1,2%, așa că, în concluzie, contribuabilii rămân cu ceva mai mulți bani.\n\nAnul trecut, Kindergeld (alocația pentru copii) a fost de 219 euro pentru primii doi copii, o sumă care a crescut acum la 250 euro. Kinderfreibetrag (beneficiul de impozit după copii) deductibil din impozite era anterior de 5.620 euro per copil și acum a fost ridicat la 5.760 euro.\n\nÎn timp ce Germania s-a confruntat cu o inflație vertiginoasă de peste 10% anul trecut, guvernul a luat măsuri în ceea ce privește anumite modificări pentru a ușura povara de pe umerii contribuabililor.\n\nAcestea au inclus o creștere a sumei forfetare pentru angajați ( Pauschbetrag ), care este adesea numită și sumă forfetară pentru cheltuieli legate de venituri.\n\nA crescut retroactiv la 1 ianuarie 2022 cu 200 euro la 1.200 euro. Pentru 2023, suma va crește din nou la 1.230 de euro.\n\nOrice persoană care nu dorește să treacă în declarația fiscală cheltuieli individuale aferente veniturilor beneficiază automat de tarif unic.\n\nGermania a convenit, de asemenea, asupra unei indemnizații sporite pentru navetiști. Schimbarea, care urma să intre în vigoare în 2024, a fost adusă în avans având în vedere inflația ridicată. Alocația pentru navetiști este acum de 38 de cenți de la al 21-lea kilometru. Până la al 20-lea kilometru, este încă 30 de cenți pe kilometru. Regulamentul este - cel puțin deocamdată - limitat până la sfârșitul anului 2026.\n\nÎn plus, angajații care lucrează de acasă pot solicita până la 600 euro pentru anul fiscal 2022 - 5 euro pe zi pentru maximum 120 de zile.",
        "label": "Germania"
    },
    {
        "title": "Dilemele unor români din Germania stârnesc rumoare pe net - GermaniaMea.ro",
        "content": "Adesea, internetul pare sursa de inspirație și de informații pentru orice problemă ai avea. De asemenea, aici găsești și tot felul de răspunsuri la marile dileme ale vieții.\n\nSpre exemplu, pe o platformă foarte populară de social media, cu sute de mii de abonați din România, un clujean stabilit în Germania de mai mult timp a fost curios să afle dacă merită să revină în orașul de pe Someș.\n\n,,Sunt plecat din Cluj de 11 ani. Sunt in Germania. Merită revenit la Cluj ? Ce s-a schimbat în bine (sau în rău) la Cluj din 2012 încoace?”, a scris bărbatul într-o postare de pe platforma Reddit.\n\nRăspunsurile nu au ezitat să apară, multe dintre ele sfătuindu-l pe bărbat să rămână în Germania. Cei mai mulți clujeni au menționat, ca probleme majore în orașul de la vest de România, discrepanța dintre salarii și prețuri, infrastructura proastă, traficul și prețul exorbitant al chiriilor.\n\n,,Dacă merită sau nu, doar tu poți să răspunzi. Însa, dacă te-ai integrat în societate și ai o viața cat de cat confortabilă în Germania, sfatul meu este sa stai acolo. Sunt lucrurile mici pe care nu le observi într-o vacanță, spre exemplu: când ai treaba cu administrația locală și cu statul, când te lovești de sistemul medical sau de cel educațional, de birocrație, de corupție, s.a.m.d. Astea fac întoarcerea în România să fie o opțiune mai proastă.”, a explicat un clujean.\n\nAlți internauți au menționat și lucrurile bune care s-au întâmplat în Cluj-Napoca în ultimul deceniu, vorbind despre renovări, transport în comun și siguranța din oraș. Mai mult, printre aspectele pozitive au fost menționate și investițiile în concerte, evenimente culturale și spectacole.\n\n„Costul de viață a crescut, așa că depinde de domeniul tău de lucru dacă-ți permiți sau nu să locuiești în Cluj. Unii da, dar cei mai mulți nu. Aici îți recomand să te interesezi în mod clar în domeniul tău dacă vrei să și schimbi job-ul pe ceva local”, este sfatul altui internaut.\n\nȘi răspunsurile pro și contra au continuat la postarea clujeanului, neștiind dacă a și găsit o soluție la problemele lui.\n\nDar o altă întrebare publicată în online pe aceeași platformă și distribuită intens a stârnit numeroase controverse. Este vorba despre un bărbat de 27 de ani, originar din România, dar stabilit de cinci ani în Germania, care a primit o ofertă „inedită” și tentantă, în același timp.\n\nMesajul lui e așa: „(...) Am o iubita nouă, thailandeză în Germania, divorțată, cu 2 saloane de masaj thailandez. Ea are o verișoară mai mică în Thailanda, pe care dacă o „iau de soție\" timp de 20 de luni (ca să aibă voie să locuiască și să lucreze în Germania, la saloanele ei - probabil) primesc 20.000 euro (pe bune). Ce se poate întâmpla în cel mai rău caz? Că mă ajută și pe mine la taxe, să fiu Steuer Klasse 2 și să îmi tragă mai puține taxe pe salariu. Noroc și mersi\".\n\nRomânul, bulversat de această propunere neobișnuită, a cerut ajutor anonim pe internet, în speranța de a obține păreri și sfaturi de la alți utilizatori.\n\nCu toate acestea, majoritatea celor care i-au răspuns au sfătuit tânărul român să fie extrem de precaut și, mai degrabă, să nu accepte oferta. Utilizatorii au evidențiat obligații financiare extinse, care ar putea depăși valoarea sumei oferite de iubita thailandeză, respectiv 20.000 de euro.\n\nUn alt aspect semnalat a fost posibilitatea impunerii unei obligații de plata a pensiei alimentare în cazul unei separări ulterioare. Participanții la discuție au atras atenția asupra faptului că, în multe jurisdicții, odată căsătorit, individul poate fi obligat să susțină financiar partenerul în cazul unei despărțiri sau divorț, mai ales dacă există circumstanțe precum existența copiilor sau dacă partenera thailandeză nu dispune de resurse financiare suficiente.\n\nDe asemenea, s-a menționat posibilitatea ca instanța să impună plăți compensatorii sau despăgubiri în cazul în care separarea nu se realizează în termeni favorabili pentru românul din Germania. De asemenea, s-ar putea impune și prejudicii morale.",
        "label": "Germania"
    },
    {
        "title": "Noi planuri privind majorarea salariului minim în Germania - GermaniaMea.ro",
        "content": "Sunt vești bune pentru sutele de mii de români care locuiesc și muncesc în Germania. De la 1 ianuarie 2024, salariul minim pe oră a fost majorat de la 12 euro la 12,41 euro/oră şi ar urma să crească la 12,82 euro pe oră în 2025. De altfel, majorarea salariului minim, care în 2022 a crescut la 12 euro pe oră, de la 10,45 euro pe oră, a fost una din promisiunile electorale cheie ale cancelarului Olaf Scholz la alegerile din 2021.\n\nConform calculelor actuale ale Confederaţiei sindicate germane DGB, în Germania, nivelul salariului minim ar trebui să fie de 15,27 euro pe oră în 2025.\n\nÎntr-o scrisoare adresată comisiei numită de Guvern pentru a decide remuneraţia - Mindestlohnkomission , document consultat de Reuters, ministrul Muncii, Hubertus Heil propune ca Germania ar trebui să majoreze din 2026 salariul minim la peste 15 euro/oră.\n\nHeil a solicitat comisiei, compusă din angajatori şi reprezentanţi ai sindicatelor, să implementeze cerinţele din Directiva UE privind salariul minim, stabilit la cel puţin 60% din salariul mediu pentru angajaţii full-time.\n\nMindestlohnkomission va analiza acum propunerea lui Heil și va decide dacă majorarea îi protejează sau nu în mod adecvat pe angajații și angajatorii din Germania. Comisia trebuie să decidă asupra majorării din 2026 a salariului minim până la mijlocul anului viitor.\n\n„[Creșterea salariului este] o chestiune de echitate, astfel încât oamenii care lucrează cu normă întreagă să poată trăi și din munca lor”, a spus Heil, vorbind despre creșterea planificată pentru 2026.\n\nÎn replică la anunțul lui Heil, cel mai mare sindicat din Germania, ver.di, a calificat majorarea „complet insuficientă”, cerând ca salariul minim să fie ridicat imediat la 15 euro.\n\nVer.di subliniază că majorarea salariului minim la 15 euro pe oră ar aduce legea privind salariul minim din Germania în conformitate cu Directiva UE privind salariul minim, care sugerează că salariul minim ar trebui să fie de 60% din venitul mediu al unei țări.\n\n„Salariul minim a contribuit astfel la reducerea inegalității salariale în diferite regiuni din Germania. [...] Dacă vor exista doar creșteri mici, așa cum sunt planificate pentru 2024 și anul viitor 2025, asta va slăbi efectul pozitiv al salariului minim”, a scris organizația în declarația sa.\n\nCu următoarele alegeri federale programate pentru 28 septembrie 2025, până la adoptarea actualei propuneri a lui Heil, actuala coaliție SPD – Verzi - FDP ar putea să nu mai fie la putere. Evaluările minime de aprobare în acest moment sugerează că acesta este un scenariu posibil.",
        "label": "Germania"
    },
    {
        "title": "Ce trebuie să știe noii angajați despre perioada de probă în Germania? - GermaniaMea.ro",
        "content": "La An Nou, job nou? Pentru mulți oameni din Germania, ianuarie marchează nu doar momentul pentru un nou abonament la sală sau pentru a începe vreo dietă, ci și pentru un nou angajator.\n\nCa și în multe alte țări, proaspătul angajat trebuie mai întâi să treacă prin perioada de probă (Probezeit) înainte de a avea dreptul la beneficiile complete și protecția legală a unui contract pe perioadă nedeterminată (unbefriste Betrag).\n\nCare sunt exact regulile pentru perioada de probă și în ce cazuri nu se aplică? GermaniaMea.ro le explică...\n\nO perioadă de probă standard durează șase luni, dar în cele din urmă rămâne la latitudinea angajatorului să decidă. În cele mai multe cazuri nu poate depăși jumătate de an, dar poate fi foarte bine și doar una sau două luni dacă așa precizează angajatorul.\n\nSpre deosebire de perioada de timp care urmează după Probezeit - care vine cu protecții legale foarte puternice - angajatorul poate renunța la noul angajat cu un preaviz de doar două săptămâni și nu este obligat să specifice motivul.\n\nChiar dacă mulți angajatori folosesc perioada de probă atunci când angajează personal nou, aceasta nu este o obligație. De asemenea, nu intră în vigoare automat, ci trebuie să fie întotdeauna agreat individual în contractul de muncă.\n\nDacă contractul nu conține o prevedere privind perioada de probă atunci considerați-vă norocos: pur și simplu nu există.\n\nSe poate prelungi perioada de probă?\n\nDar ce se întâmplă dacă un angajator încă nu este sigur după perioada de probă dacă vrea să preia noul angajat? Este posibilă atunci o prelungire a perioadei de probă?\n\nDa, dar numai în anumite condiții, a declarat Johannes Schipp, avocat pentru dreptul muncii din Gütersloh, pentru DPA, citat de TheLocal.de. De exemplu, dacă perioada de probă este de trei luni, angajatorul o poate prelungi la șase luni.\n\nCu toate acestea, potrivit lui Schipp, acest lucru se poate întâmpla doar cu acordul angajatului, deoarece angajatul trebuie să semneze și contractul de muncă revizuit sau un amendament corespunzător.\n\nAltfel spus, angajatorul poate „mai mult sau mai puțin să impună” acest lucru, a spus Schipp - și anume anunțând încetarea de drept a raportului de muncă - Kündigung .\n\nCe categorie este scutită de regulile perioadei de probă?\n\nCu toate acestea, situația este diferită pentru femeile însărcinate: în conformitate cu articolul 17 din Legea privind protecția maternității, angajatorilor le este interzis să concedieze o angajată însărcinată - un regulament care se aplică și în timpul perioadei de probă.\n\nPrin urmare, concedierea unei femei însărcinate este invalidă în orice caz până la patru luni de la naștere. Potrivit lui Schipp, în cazul în care un angajator dorește să întrerupă contractului cu o persoană însărcinată din motive de insolvență, acest lucru este „posibil doar în temeiul dreptului muncii dacă autoritatea responsabilă de sănătate și securitate în muncă este de acord”. Dar sarcina în sine poate să nu facă obiectul concedierii.\n\nCe reguli se aplică pentru o perioadă de probă mai lungă?\n\nDar chiar și cu o perioadă de probă convenită de mai mult de șase luni, se aplică anumite protecții.\n\n„Asta înseamnă că, dacă sunt acolo de șase luni, chiar dacă perioada de probă este mai lungă, am protecție împotriva concedierii la sfârșitul perioadei de șase luni”, a spus Schipp.\n\nDacă angajatorul dorește apoi să concedieze angajatul, acesta are nevoie de motive de concediere chiar și în timpul unei perioade de probă prelungite, „cu excepția cazului în care este o companie mică, adică dacă nu sunt angajați mai mult de zece persoane”, a mai explicat Schipp.\n\nTotuși, există o singură restricție: dacă s-a convenit un salariu mai mic pentru perioada de probă, acest acord ar putea, teoretic, să fie prelungit dincolo de cele șase luni, potrivit avocatului.\n\nMai multe despre ce trebuie să știi despre drepturile tale ca angajat când vine vorba de zilele de concediu, în Germania, găsești AICI .",
        "label": "Germania"
    },
    {
        "title": "Decizie definitivă în cazul fostului primar român prins în Germania - GermaniaMea.ro",
        "content": "13 martie, zi într-adevăr cu ghinion, se pare, pentru fostul primar al municipiului Baia Mare, Cătălin Cherecheş, dat în urmărire internațională și prins în Germania.\n\nVă reamintim că bărbatul, condamnat pentru corupție, a reușit să păcălească autoritățile vamale din România și să se ascundă, doar pentru câteva zile, ce-i drept, în Republica Federală. În cele din urmă, a fost prins după o urmărire ca în filme de polițiștii nemți. Șirul evenimentelor v-a fost prezentat pe larg de GermaniaMea.ro AICI .\n\nIeri, judecătorii Tribunalului Regional din München au luat decizia finală în cazul fostului edil român. El va fi trimis înapoi în România pentru a-și ispăși pedeapsa de 5 ani de închisoare pentru luare de mită, se arată în documentul oficial transmis de autoritățile germane. Decizia este definitivă!\n\nMomentan, fugarul se află într-un centru de detenție din Germania și va rămâne acolo până se vor finaliza procedurile de transfer, a precizat și ministrul român al Justiţiei, Alina Gorghiu, într-o scurtă declarație de presă, potrivit just.ro.\n\n„Ultima corespondenţă este cea legată de condiţiile din penitenciare şi legată de faptul că hotărârea definită a instanţei din România este valabilă, pentru că dânsul, prin echipa de avocaţi, a contestat atunci ultima hotărâre. Procedura este în curs şi sunt convinsă că vom avea într-un interval de timp scurt un deznodământ”, a declarat Gorghiu.\n\nDecizia vine în urma unei cereri făcute de Parchetul General din München, bazată pe un mandat european de arestare emis de Curtea de Apel Cluj la data de 24 noiembrie 2023. La aceeași dată, Curtea de Apel Cluj a dat o sentință definitivă de închisoare cu executare împotriva lui Cătălin Cherecheș. Motivul mandatului european de arestare a fost fuga fostului primar din țară înainte de pronunțarea sentinței.\n\nCu toate acestea, judecătorii din München nu au luat în considerare condițiile de detenție din România, deși avocații lui Cherecheș au argumentat împotriva extrădării din acest motiv. Organizarea și punerea în aplicare a extrădării vor fi acum gestionate de către Parchetul General din München, conform procurorilor germani, iar acest lucru va avea loc în viitorul apropiat.\n\n„În urma cooperării poliţieneşti internaţionale dintre Poliţia Română şi structurile de poliţie din Germania, precum şi a deciziei justiţiei germane, o escortă a Poliţiei Române îl va aduce în ţară pe bărbatul din Baia Mare, în vederea executării mandatului, la o dată ce va fi stabilită de comun acord, cu partenerii germani\", a precizat, miercuri, și Poliţia România într-un comunicat de presă.\n\nMinistrul Justiţiei, Alina Gorghiu, a dat asigurări că, odată adus în ţară, Cătălin Cherecheş îşi va executa pedeapsa într-un penitenciar din România.\n\nÎn acest context, ea a amintit faptul că a iniţiat două legi foarte importante, respectiv „Legea fugarilor\", prin care persoanele condamnate definitiv, care nu se prezintă în termen de şapte zile la Poliţie pentru a fi încarcerate, vor fi considerate evadate şi riscă o pedeapsă între 6 luni şi 3 ani, dar şi o lege prin care fugarii vor plăti cheltuielile de aducere în ţară.\n\n„Dacă tu, ca fugar, condamnat în România, ai avut resurse financiare pentru a părăsi statul român şi pentru a fugi de executarea pedepsei în sistemul penitenciar românesc, atunci cu siguranţă vei găsi resurse financiare să plăteşti bani pentru a te întoarce. Nu mi se pare deloc firesc ca România, de exemplu, anul trecut a trebuit să plătească peste 10 milioane de lei pentru acest lucru. Şi asta a făcut-o pentru a aduce în ţară 803 fugari. Acesta este numărul pe care am reuşit în 2023 să îl aducem înapoi în România, cu un efort colosal. De la începutul acestui an, în decurs de două luni şi jumătate, am reuşit să aducem în ţară 178 de fugari\", a explicat Gorghiu.",
        "label": "Germania"
    },
    {
        "title": "Schimbare neașteptată pe piața imobiliară din Germania! - GermaniaMea.ro",
        "content": "În ultima perioadă, Germania trece printr-o criză imobiliară fără precedent, cele mai recente estimări ale specialiștilor indicând că acest sector ar putea înregistra o scădere de 35% până în 2026.\n\nȘi totuși, potrivit cercetărilor Institutului Kiel pentru Economia Mondială (IfW), prețurile proprietăților au crescut în perioada aprilie - iunie a acestui an - după doi ani de scădere a prețurilor, informează TheLocal.de.\n\nComparativ cu primul trimestru al anului, prețurile la condominii au crescut cu 2,4% în trimestrul al doilea. Casele unifamiliale costă cu 2 procente mai mult. Între timp, prețurile caselor multifamiliale au crescut cu 4,4%. Per total, însă, prețurile au scăzut în trimestrul precedent.\n\nCifrele se bazează pe indicele german al prețurilor proprietăților imobiliare (GREIX), care conține date din 19 orașe. Indicele se bazează pe colectarea prețurilor de cumpărare a comitetelor locale de experți.\n\nAu existat semne în lunile precedente că pe piața imobiliară începeau să se producă schimbări - acum acest studiu pare să confirme revenirea.\n\n„Inversarea tendinței pe piața imobiliară a început”, a declarat Jonas Zdrzalek, expert în imobiliare în cadrul IfW. „Marea incertitudine din ultimii ani și luni se diminuează în mod clar, iar perspectivele de scădere a ratelor dobânzilor stabilizează piața. Investitorii par să-și recapete încrederea în aprecierea valorii pe termen lung a proprietății. Chiar și ajustat pentru inflație, adică măsurat în puterea de cumpărare actuală, imobiliarele a crescut în valoare pentru prima dată în doi ani”.\n\nDintre cele mai populate șapte orașe ale Germaniei, prețurile pentru apartamentele ocupate de proprietari au crescut cel mai mult față de trimestrul precedent în Hamburg (cu 4,3%), Frankfurt (3,7%) și Düsseldorf (2,2%).\n\nÎn Stuttgart, apartamentele au devenit cu 0,6% mai scumpe. În Köln, însă, prețurile au scăzut cu 0,4%. Cercetătorii au subliniat că prețurile au crescut deja ușor în Köln în primul trimestru al anului 2024.\n\nExistă, de asemenea, o tendință surpinzătoare care apare în orașele de dimensiuni medii ale Germaniei. La Münster, de exemplu, a fost înregistrată o creștere semnificativă de 5,6% a prețurilor locuințelor în trimestrul al doilea. Prețurile au crescut deja cu peste 4 procente în primul trimestru al anului 2024. Înseamnă că apartamentele au devenit acum cu aproximativ 10 procente mai scumpe în prima jumătate a anului 2024.\n\nDacă inversarea tendinței continuă, cercetătorii economici din Kiel cred că este posibilă o corectare pe scară largă a prețurilor pe piața imobiliară care să se încheie după aproximativ doi ani. O corecție este de obicei înțeleasă ca fiind o mișcare descendentă a unui indice, de exemplu, ce corectează valori excesive.\n\nPotrivit IfW, indicele prețurilor GREIX a înregistrat o scădere a prețurilor de aproximativ 14% în aproximativ doi ani. Corecția a fost cea mai puternică în Stuttgart, unde prețurile au scăzut cu peste 20%.",
        "label": "Germania"
    },
    {
        "title": "Ce presupune noua lege a încălzirii din Germania pentru chiriași? - GermaniaMea.ro",
        "content": "Controversata lege a Germaniei privind încălzirea ( Heizungsgesetz ) a declanșat luni de dispute între cancelarul Olaf Scholz și colegii săi din guvernul de coaliție. Acum că legea a fost aprobată, GermaniaMea.ro vă prezintă ce va însemna ea pentru chiriașii din republica federală?\n\nCu 399 de voturi „pentru” și 275 „împotrivă”, guvernul de coaliție al Germaniei a votat înlocuirea treptată a sistemelor de încălzire pe bază de combustibili fosili cu sisteme care utilizează cel puțin 65% energie regenerabilă. Politica face parte din obiectivul Germaniei de a atinge neutralitatea climatică la nivel național până în 2045.\n\nDupă mai multe dezbateri publice și compromisuri între Verzi și FDP, legea seamănă acum puțin cu cea care a fost schițată pentru prima dată în martie 2023. Ceea ce a fost la început o propunere relativ simplă a ministrului Verzilor, Robert Habeck, a devenit atât de haotică încât unii au numit dezacordurile publice și lipsa unei comunicări clare cu alegătorii ca motiv pentru care AfD a înregistrat o creștere bruscă în sondaje în primele luni ale verii.\n\nHeizungsgesetz este un „pas uriaș pentru protecția climei”, a declarat parlamentului reprezentantul Verzilor Katharina Dröge. „Aprobam un calendar concret pentru modul în care încălzirea neutră din punct de vedere climatic va avea succes peste tot în Germania în viitor”.\n\nDeși politica a fost lăudată pentru că este un pas în direcția corectă, criticii subliniază că obiectivul de neutralitate climatică la nivel național până în 2045 nu este în conformitate cu Acordul de la Paris de a menține temperaturile globale sub 1,5 grade.\n\nLegea mai trebuie să treacă prin Bundesrat la sfârșitul lunii septembrie și este de așteptat să intre în vigoare de la 1 ianuarie 2024.\n\nCu toate acestea, chiar și după 1 ianuarie, sistemele energetice funcționale care folosesc combustibili fosili pot fi încă reparate și utilizate. Doar în momentul în care sistemul este declarat clar neutilizabil, proprietarii de case vor fi obligați să-l înlocuiască cu un sistem care funcționează cu 65% surse regenerabile.\n\nDe asemenea, va fi încă permisă instalarea unui nou încălzitor pe gaz după 1 ianuarie 2024, deoarece va fi posibilă convertirea sistemului pentru a funcționa pe surse regenerabile la o dată ulterioară. Se crede că aproximativ jumătate din clădirile din Germania funcționează cu sisteme de încălzire cu combustibili fosili.\n\nDupă adoptarea legislației, Dröge a promis că noua lege a încălzirii va fi „fiabilă, previzibilă și accesibilă tuturor”.\n\nConform noii legi, oricine dorește să instaleze un sistem de încălzire care funcționează pe surse regenerabile va beneficia de subvenție de la guvern care acoperă 30% din costurile de instalare. Persoanele care au salarii mai mici vor primi un ajutor de la stat care acoperă 60%. Pentru a încuraja o trecere rapidă la surse regenerabile, cei care instalează noul sistem până în 2028 pot primi încă 20% din costuri acoperite.\n\nCu toate acestea, vor exista limitări privind fondurile nerambursabile. Fiecare gospodărie va putea beneficia de maximum 70% din costurile de instalare acoperite prin subvenții guvernamentale.\n\nDar având în vedere că 53% dintre oamenii din Germania își închiriază locuințele, ce va însemna noua lege pentru chiriași? Conform legii lui Habeck, proprietarii vor fi responsabili pentru instalarea sistemelor. Proprietarii care primesc subvenția vor putea transfera chiriașilor maximum 10% din partea din costurile de instalare care nu a fost acoperită de subvenție.\n\nÎn plus, dacă doresc să crească chiria lunară după instalarea noului sistem, aceste creșteri vor fi limitate la maximum 50 de cenți pe metru pătrat și vor fi stabilite limitări suplimentare dacă această creștere a chiriei se ridică la 30% din venitul total pe gospodărie.\n\nCe sisteme de încălzire pot fi instalate?\n\nRepublica Federală vrea să accelereze, astfel, tranziția la pompe de căldură, panouri solare sau chiar sisteme pe hidrogen. Exemplul Germaniei îl reprezintă statele nordice, care se bazează mult mai puțin pe combustibilii fosili pentru încălzirea locuințelor.\n\nPe lângă pompele de căldură electrice, o altă variantă fiabilă o reprezintă instalarea de sisteme de încălzire pe peleți și lemne. De asemenea, sunt posibile încălzirea directă cu energie electrică sau încălzirea pe bază de energie solară termică, precum și încălzirea hibridă, adică o combinație de încălzire din surse regenerabile și centrală pe gaz sau ulei/păcură.\n\nMai multe despre procesul de tranziție la surse regenerabile și provocările care îi așteaptă pe nemți, GermaniaMea.ro a relatat și AICI .",
        "label": "Germania"
    },
    {
        "title": "Cum să subînchiriezi apartamentul în care locuiești, în Germania? - GermaniaMea.ro",
        "content": "Dacă pleci pentru o perioadă mai îndelungată sau dorești să reduci costurile de trai, subînchirierea apartamentului poate fi o opțiune tentantă. Dar sunt multe lucruri pe care trebuie să le iei în considerare mai întâi.\n\nUn aranjament de subînchiriere este atunci când unui subchiriaș i se permite să folosească apartamentul chiriașului principal, sau o parte din acesta, contra cost.\n\nA avea vizitatori în imobilul în care locuiești, chiar și pentru o perioadă de până la șase săptămâni, nu înseamnă subînchiriere și nu trebuie informat proprietarul. Dar dacă vizitatorul începe să plătească chirie, aceasta devine un aranjament de subînchiriere și dacă stă mai mult de șase săptămâni consecutive, aveți datoria să informați proprietarul.\n\nDacă membrii apropiați ai familiei, cum ar fi părinții, copiii, partenerii de viață sau soții/soțiile se mută cu tine, acesta nu este, de asemenea, un aranjament de subînchiriere și este considerat parte a utilizării normale a proprietății închiriate.\n\nCu toate acestea, ar trebui să-l informați pe proprietar cu privire la acest aspect, pentru că la un moment dat noua persoană care locuiește în apartament cu tine va trebui să se înregistreze la autoritățile locale.\n\nDa! Indiferent dacă doar subînchiriezi o cameră sau întregul apartament, trebuie să-l informezi pe proprietar și, în cele mai multe cazuri, ești obligat prin lege să obții permisiunea proprietarului de a face asta. Acest lucru se aplică pentru orice perioadă de timp pentru care dorești să subînchiriezi: fie că este pentru un weekend sau pentru șase luni.\n\nO excepție de la această regulă este dacă închiriezi o cameră într-un WG (cazare comună) și toți chiriașii sunt părți egale la contract. În acest caz, este posibil să subînchiriezi camere individuale fără a fi nevoie să obții permisiunea proprietarului, dar ar trebui totuși să-l informezi.\n\nDacă încerci să închiriezi locuința sau o cameră fără permisiunea proprietarului și se va afla, poți fi dat în judecată sau poți fi dat afară din apartament direct, fără a se mai ține cont de perioada de preaviz convenită.\n\nÎn cazul în care locatarul principal are un așa-zis „interes justificat” în subînchirierea unei părți din apartament, acesta poate cere ca proprietarul să fie de acord cu subînchirierea și chiar să ia măsuri legale sau să dobândească un drept special de reziliere a contractului de închiriere dacă refuză.\n\nCu toate acestea, acest drept se aplică doar unei subînchirieri a unei părți a apartamentului și nu a întregului spațiu - în acest caz, proprietarul are dreptul de a spune „nu” subînchirierii.\n\nLa subînchirierea unei părți a unui apartament, un interes justificat trebuie să fie dintr-un motiv important, cum ar fi nevoia de a se muta temporar în străinătate pentru un loc de muncă sau din motive personale, sau un partener care se mută și chiriașul nu mai poate acoperi singur costurile de închiriere.\n\nÎn general, proprietarii nu ar trebui să refuze cererea ta de subînchiriere decât dacă există motive întemeiate - de exemplu, dacă apartamentul este prea mic.\n\nProprietarul nu-ți poate respinge cererea de subînchiriere fără un motiv întemeiat și, dacă o face, poți obține un drept special de a-ți rezilia contractul de închiriere și chiar poți da în judecată dreptul de subînchiriere.\n\nCe informații trebuie să-i dau proprietarului meu?\n\nIndiferent dacă închiriezi o cameră sau întregul apartament - va trebui să-i oferi proprietarului următoarele informații:\n\nDacă dorești să transformi imobilul într-un WG ( Wohngemeinschaft sau apartament comun) de pe poziția de chiriaș principal, ar trebui să discuți acest lucru cu proprietarul în prealabil, deoarece poate merita să schimbi statutul apartamentului într-unul comun, în contractul principal de închiriere. În acest fel, nu va trebui să trimiți o nouă cerere de fiecare dată când se mută un nou coleg de cameră.\n\nAm nevoie de un contract de închiriere special?\n\nDacă urmează să-ți subînchiriezi apartamentul, cu siguranță merită să ai un contract.\n\nUn contract între chiriașul principal și subchiriaș este complet separat de contractul dintre chiriașul principal și proprietar, astfel încât toate responsabilitățile care decurg din contractul de subînchiriere vor reveni asupra ta și nu a proprietarului.\n\nÎn același timp, în calitate de chiriaș principal, vei fi în continuare răspunzător față de proprietar pentru orice prejudiciu cauzat de sublocatar, așa că cel mai bine este să incluzi o clauză în contractul de subînchiriere care să precizeze modul în care va fi acoperit acest lucru și, de asemenea, pentru a te asigura că subchiriașul tău are asigurare de răspundere civilă.\n\nExistă o mulțime de site-uri web care oferă tot felul de modele de contracte de subînchiriere pe care să le utilizezi și ar trebui să te asiguri că documentul tău include următoarele informații:\n\nDe obicei, poți negocia singur prețul de subînchiriere, dar ar trebui să ai grijă să nu depășești limita de închiriere pe metru pătrat pentru zona în care te afli. Dacă percepi peste această sumă și subchiriașul tău află, acesta are dreptul să solicite prețul de închiriere la metru pătrat local și poate fi nevoie să-i rambursezi suprataxa integral.\n\nDacă subînchiriezi un apartament mobilat, poți adăuga o taxă suplimentară în funcție de ceea ce vei lăsa în apartament. De asemenea, ar trebui să iei în considerare costurile cu utilitățile - energie și apă.\n\nÎn unele cazuri, va trebui, de asemenea, să obții permisiunea de a subînchiria de la autoritățile locale pentru a închiria imobilul în care locuiești deja.\n\nDacă subînchiriezi în Berlin sau Frankfurt, de exemplu, și vrei să-i faci reclamă apartamentului tău pentru închirieri de vacanță, trebuie să obții mai întâi aprobarea.\n\nDacă mergi mai departe și închiriezi pe un site precum Air BnB fără aprobare, te poți aștepta la o amendă uriașă. Deși cea mai mare amendă posibilă de 500.000 de euro este puțin probabilă, există numeroase rapoarte despre oameni care primesc amenzi în Germania de câteva mii de euro.\n\nUn alt lucru important de reținut este că, dacă obții un profit mai mare de 520 euro într-un an din subînchiriere, trebuie să incluzi acest lucru în declarația fiscală.\n\nPoate proprietarul să ceară să plătesc suplimentar?\n\nDacă un proprietar permite subînchirierea, acesta poate cere și o parte din venitul suplimentar de la chiriașul principal. Cuantumul suprataxelor nu poate depăși însă 25% din subînchiriere.",
        "label": "Germania"
    },
    {
        "title": "Continuă să crească vârsta de pensionare în Germania - GermaniaMea.ro",
        "content": "Oamenii se pensionează la o vârstă tot mai înaintată în Germania. Cifrele recente ale Asociației Germane de Asigurări de Pensii ( Deutsche Rentenversicherung ) au dezvăluit modul în care tendința e în creștere.\n\nÎn 2001, bărbații din Germania își revendicau pensia la o vârstă medie de 62,4 ani - în 2021 vârsta medie a crescut la 64,1 ani și din nou în 2022, la 64,4 ani. Pentru femeile care lucrează, vârsta medie de pensionare în Germania în 2001 era de 62,5 ani. De atunci, a crescut la 64,2 în 2021 și anul trecut, la 64,4 ani.\n\nVârsta de pensionare în Germania este în prezent de 66 de ani și se aplică persoanelor născute în 1958, dar este și posibil să te pensionezi anticipat, atâta timp cât ai contribuit de cel puțin 35 de ani. La fel ca multe alte țări, Germania a respins treptat vârsta legală de pensionare în încercarea de a îmbunătăți sustenabilitatea pe termen lung a sistemului de pensii. Planul este ca vârsta de pensionare să atingă 67 de ani până în 2031.\n\nTe pensionezi mai târziu, trăiești mai mult\n\nOdată ce angajații din Germania își solicită pensia, ei o fac și pentru o perioadă mai lungă decât înainte. Deutsche Rentenversicherung consideră speranța de viață crescută drept principalul motiv pentru această schimbare.\n\n„În timp ce creșterea speranței de viață este un lucru pozitiv, acest lucru reprezintă o provocare pentru securitatea pensionării”, a explicat Asociația. Acest lucru se datorează faptului că, în Germania, persoanele apte de muncă plătesc fondurile de pensii ale celor pensionați, mai degrabă decât pensionarii care își folosesc economiile. Aceasta înseamnă că trebuie menținut un echilibru între numărul de persoane apte de muncă și pensionari.\n\nVârsta medie în Germania a crescut cu cinci ani din 1990 la 44,6 ani. Și în opt regiuni - toate din fosta Germanie de Est – vârsta de pensionare acum este chiar și 50 de ani sau mai mult. Deoarece populația îmbătrânită crește, Germania are nevoie disperată de mai mulți oameni activi pentru a menține echilibrul.\n\nPe lângă ocuparea multor locuri de muncă vacante în toată țara, guvernul de coaliție speră că noua sa politică de imigrare Chancenkarte sau „cardul de oportunitate” (despre care GermaniaMea.ro a scris AICI ) va încuraja muncitorii calificați să vină în Germania și să reechilibreze vârsta demografică a populației.\n\nCe trebuie să știe un român pensionat în Germania?\n\nOricine a lucrat în Germania și a cotizat la sistemul de asigurări publice primește o pensie pentru limită de vârstă. Potrivit ultimelor date ale Destatis, adăugându-se și numărul de români plecați înainte de 1989, românii din Germania reprezintă una dintre comunitățile importante ale diasporei românești din Europa de Vest. Majoritatea sunt cu forme legale, asta însemnând că au și cotizații la sistemul de pensii german.\n\nMulți dintre ei revin în țara natală, după încheierea raporturilor de muncă, dat fiind că viața este mai ieftină, dar să-și încaseze pensia primită de la statul german. Ei se tem, însă, ca nu cumva să fie penalizați autoritățile germane, iar pensiile obținute cu greu să le fie diminuate pentru că s-au mutat în altă țară.\n\nPotrivit unei hotărâri a Curții Europene de Justiție din 2009, beneficiarii de pensii de la sistemul german se pot muta în străinătate fără grijă că-și vor pierde pensiile. Pensia, contributivă sau necontributivă, va continua să le fie trimisă integral, indiferent de țara în care s-au stabilit. Cei care aleg să se stabilească într-un stat membru UE, așa cum este România, sau EFTA (Islanda, Liechtenstein, Norvegia, Elveția) nu trebuie să se teamă că vor fi taxați. Sunt protejați de reglementările Uniunii Europene, dat și de tratatele internaționale care funcționează în aceste state.\n\nDe asemenea, Germania a încheiat acorduri de securitate socială cu mai multe state, astfel încât să-și protejeze cetățenii. Potrivit acestor documente, pensionarii care au lucrat pentru statul german se bucură de drepturi dacă se stabilesc în Albania, Australia, Bosnia Herțegovina, Brazilia, Chile, India, Israel, Canada&Quebec, Kosovo, Maroc, Moldova, Muntenegru, Filipine, Serbia, Coreea de Sud, Tunisia, Turcia, Uruguay sau SUA.",
        "label": "Germania"
    },
    {
        "title": "Tot ce se schimbă în Germania, în octombrie 2024! - GermaniaMea.ro",
        "content": "Octombrie este o lună de mare importanță pentru poporul german, când se marchează reunificarea istorică a celor două Germanii – de est și de vest, un moment râvnit de decenii. De asemenea, este o lună mult așteptată de școlari și studenți, deopotrivă, însă motivele sunt diferite.\n\nNici cei care preferă deplasările cu trenul sau cu mașina, nu sunt uitați. Și ei vor avea parte de schimbări importante.\n\nCu excepția acelorași sărbători legale și nelipsita trecere la ora de iarnă, a doua lună de toamnă anunță noutăți de interes pentru cei care locuiesc în Bundesrepublik.\n\nIată care sunt modificările din Germania ce au loc în octombrie de care e bine să știți...\n\n[Detalii despre toate modificările - în articolul pregătit de GermaniaMea.ro , un site pentru românii care caută de muncă în Germania .]\n\nLuna octombrie începe puternic, cu o sărbătoare legală de o semnificație aparte - Feiertag . Pe 3 octombrie este Tag der Deutschen Einheit sau Ziua Reunificării Germaniei. Aceasta marchează aniversarea, în 1990, a reunificării Germaniei de Est și de Vest după separarea de decenii. Momentul a venit după căderea Zidului Berlinului pe 9 noiembrie 1989.\n\n3 octombrie, care cade anul acesta într-o zi de joi, este o sărbătoare la nivel național, de aceea majoritatea angajaților primesc liber de la serviciu, iar școlile și magazinele vor fi închise.\n\nDe asemenea, pe 31 octombrie este o altă sărbătoare legală – dar de data aceasta este regională. Ziua Reformei este o sărbătoare publică în marea majoritate a statelor protestante, incluzând Brandenburg, Saxonia, Turingia, Bremen și Hamburg.\n\nElevii se pregătesc pentru vacanța de toamnă\n\nNici bine nu a început un nou an școlar că Herbstferien (vacanța de toamnă) este după colț\n\nCa de fiecare dată, durata vacanței și momentul începerii ei diferă în funcție de fiecare land german. În Renania de Nord-Westfalia și Hesse, de exemplu, elevii sunt liberi din 14 octombrie. La Berlin, Brandenburg și Hamburg vacanța de toamnă durează două săptămâni și începe pe 21 octombrie.\n\nÎn Bremen și Saxonia Inferioară, elevii încep vacanța mai devreme, pe 4 octombrie. Între timp, în Bavaria și Brandenburg, vacanța de toamnă durează doar câteva zile, începând în jurul datei de 28 octombrie.\n\nNoi reglementări pentru anvelopele de iarnă\n\nÎn Germania, anvelopele de iarnă sunt obligatorii în condiții de iarnă, de exemplu, când drumurile sunt alunecoase din cauza înghețului și a gheții sau a zăpezii, ori a nămolului.\n\nMulți oameni respectă regula din octombrie până la Paște și își păstrează anvelopele de iarnă pe toată perioada de la sfârșitul toamnei și iarna, până la începutul primăverii. Dar, această perioada din an nu are, de fapt, nicio legătură cu legea – ci totul depinde doar de vreme. Consensul general este că anvelopele de iarnă sunt mult mai sigure atunci când temperaturile scad sub 0°C.\n\nAnul acesta are loc o schimbare de care șoferii ar trebui să fie conștienți. Astfel, de la 1 octombrie, în condiții meteorologice de iarnă, mașinile vor putea circula în Germania doar cu anvelope care au simbolul Alpin. Până în prezent, șoferii aveau voie să folosească anvelope marcate cu M+S (noroi și zăpadă), cu condiția ca anvelopele să fie fabricate înainte de 1 ianuarie 2018.\n\nStudenții din Germania care au nevoie de sprijin pot obține mai mult ajutor financiar din semestrul de iarnă, începând din octombrie.\n\nAșa-numita alocație pentru „nevoi de bază” ca parte a programului de finanțare de stat BAföG ( Bundesausbildungsförderungsgesetz ) pentru studenți va crește de la 452 euro la 475 euro. Alocația pentru locuință, care este disponibilă studenților care nu mai locuiesc cu părinții lor, va crește, de asemenea, de la 360 euro la 380 euro.\n\nSuma maximă de finanțare disponibilă va crește cu 58 euro, de la 934 euro la 992 euro. Studenții cu vârsta sub 25 de ani din gospodăriile cu venituri mici au, de asemenea, dreptul la o bursă unică de începere a studiilor de 1.000 euro.\n\nCeasurile se dau înapoi cu o oră\n\nVine iarna! Și asta înseamnă că ceasornicele se vor fixa, din nou, cu o oră în urmă. La primele ore ale zilei de duminică, 27 octombrie, ceasurile vor fi date înapoi, astfel ora 3:00 devine ora 2:00. Ceea ce înseamnă că vom beneficia de o oră suplimentară de somn. Dezavantajul este că în timpul Winterzeit se va întuneca mai devreme.\n\nMajoritatea ceasurilor digitale se vor actualiza automat, dar unele modele de orologii încă mai trebuie setate manual.\n\nSchimbarea are loc în ciuda multor discuții din ultimii ani despre eliminarea schimbărilor sezoniere a ceasului în Germania și în restul UE. Asta nu pare să se întâmple prea curând.\n\nOperatorul feroviar francez SNCF a anunțat în iunie că trenul de noapte Paris-Berlin, care urma să devină serviciu zilnic în octombrie, va fi suspendat din august pentru lucrări de construcție.\n\nDoar că, pe 28 octombrie, va reveni. Rutele Viena-Paris și Berlin-Bruxelles au fost și ele afectate de lucrările de construcție.\n\nLinia este operată de Deutsche Bahn, SNCF și operatorul austriac ÖBB, care furnizează vagoanele de dormit Nightjet.\n\nNoi întrebări în testul teoretic de conducere\n\nPersoanele care învață să conducă un vehicul ar trebui să fie la curent cu ce schimbări vor apărea în testul teoretic.\n\nDe la 1 octombrie vor fi adăugate noi întrebări. De fapt, cartea cu chestionare auto pentru permisele de conducere sunt revizuite de două ori pe an. Acestea includ reformulări și întrebări noi.\n\nFestivalul de jocuri de societate din Essen\n\n„Spiel 24”, care are loc anual în orașul german Essen, este cel mai mare festival de jocuri de societate din lume. Acesta va debuta pe 3 octombrie și durează până pe 6 octombrie. „Spiel 24” va acoperi, pentru prima dată în cei 41 de ani de istorie ai săi, întreaga suprafață a șase săli de la centrul expozițional Messe Essen.\n\nPeste 850 de expozanți din aproape 50 de țări vor prezenta produse noi pentru jocuri de cărți, de masă și de zaruri.\n\nHalloween-ul nu este sărbătorit la aceeași anvergură ca în alte țări precum SUA, dar este marcat, totuși, în Germania. Cu acest prilej, este posibil să fiți invitat(ă) la o petrecere sau chiar să vedeți tineri costumați pe străzi, colindând din casă în casă - „ Um die Häuser ziehen” , așa cum spun adesea germanii.\n\nAprovizionați-vă cu bunătăți pentru orice eventualitate - sau așteptați-vă să primiți „ was saueres ” (ceva acru) sau să fiți păcălit(ă) de micii nemulțumiți.",
        "label": "Germania"
    },
    {
        "title": "Germania: Ce este un „concediu special” și în ce condiții îl poți primi? - GermaniaMea.ro",
        "content": "Toți angajații cu normă întreagă din Germania, care lucrează 8 ore pe zi şi 40 de ore pe săptămână, au dreptul la cel puțin 20 de zile de concediu plătite prin lege. Acesta este un minim strict, astfel că sunt multe companii care oferă angajaților între 25 și 30 de zile pe an - sau chiar mai mult.\n\n* Mai multe despre zilele de concediu în Germania și ce trebuie să știi despre drepturile tale ca angajat, găsești AICI .\n\n[Acest articol este realizat de GermaniaMea.ro - un site pentru românii care caută de muncă în Germania .]\n\nDar ce faci când trebuie să te muți cu domiciliul sau să ai grijă de copilul tău bolnav? Avem câteva vești bune pentru tine: astfel de situații sunt considerate excepții și se califica la „concediu plătit” în afara indemnizației normale de odihnă.\n\nAșadar, nu este vorba doar de vacanțe sau concedii medicale: sunt mai multe situații în Germania în care iți poți lua zile libere plătite. Iată ce trebuie să știi despre Sonderurlaub sau „concediul special”...\n\nChiar dacă, pe de o parte, este o perioadă interesantă, mutatul poate fi o adevărată provocare. Împachetarea tuturor bunurilor necesită timp pe care mulți dintre cei care lucrează cu normă întreagă pur și simplu nu îl au.\n\nDe aceea, e bine de știut că relocarea se califică pentru o zi liberă plătită în două condiții de bază, doar în interes de serviciu:\n\n- angajatul este transferat într-o altă locație a companiei - în acest caz, de obicei, vei primi cel puțin o zi de concediu special, mai ales dacă mutarea trebuie să aibă loc într-o zi a săptămânii sau în timpul programului de lucru, de exemplu,\n\n- pentru schimbarea reședinței din motive contractuale până la sfârșitul lunii - dacă reglementările din contractul de muncă sau contractul colectiv nu prevăd un concediu special pentru relocare, de multe ori trebuie să-ți iei zilele respective din concediul tău de odihnă.\n\nGermania este o țară puternic sindicalizată și fiecare uniune are propriile reguli speciale și excepții de la legea generală. De exemplu, sindicatul IG Metall acordă angajaților săi o zi liberă de la muncă pentru relocare, indiferent dacă aceștia se mută din motive profesionale sau nu.\n\nAngajații din sectorul public se pot aștepta, de asemenea, la o zi liberă de la locul de muncă, chiar dacă doar își mută bunurile undeva aproape de locul inițial.\n\nÎn unele cazuri, când mutarea necesită o distanță și un efort mare, este de așteptat ca, în mod rezonabil, angajatorul să-ți ofere câteva zile libere de la muncă.\n\nDe precizat că pentru o relocare în interes personal, de obicei nu se acordă concediu special.\n\nAi chef să te căsătorești într-o după-amiază de miercuri? Foarte bine pentru că asta înseamnă o zi liberă de la muncă - pe lângă zilele de vacanță pentru luna de miere. Același lucru este valabil și pentru cununiile civile.\n\nÎn unele cazuri, acest timp liber poate fi acordat pentru până la trei zile, în cazul în care vrei să aloci mai mult timp după o petrecere tipică de duminică, dar doar dacă acest lucru prevede contractul de muncă sau contractul colectiv de muncă.\n\nDe aceeași zi liberă plătită, de la serviciu, beneficiezi și dacă ai un copil care se căsătorește.\n\nCe modalitate mai bună este de a sărbători o aniversare a muncii, dacă nu prin nemuncă!? Aceasta este cel puțin filosofia majorității locurilor de muncă din sectorul public, pentru care se acordă o zi liberă pentru aniversările de 25 și 40 de ani petrecuți la job. Deși, dacă ajungi la acesta din urmă, sperăm că ești bine pe drum spre pensionare în curând!\n\nAcelași lucru este valabil și pentru celebrarea celei de-a 25-a aniversare a nunții tale sau a celei de-a 25-a sau a 50-a aniversare a căsătoriei părinților tăi. Unele sindicate pot acorda și angajaților o zi liberă pentru aceste sărbători speciale, cunoscute ca nunți de argint și de aur în Germania.\n\nPe lângă concediul parental generos la care au dreptul ambii părinți în Germania, mamele beneficiază de șase săptămâni libere plătite integral înainte și cu două luni după nașterea copilului lor. Deși nu sunt încă scrise în lege, multe companii acordă, de asemenea, taților sau partenerilor o zi liberă plătită atunci când se naște propriul copil. Începând cu 2024, toți angajatorii vor fi obligați să acorde 10 zile libere plătite.\n\nPotrivit alineatului 616 din Codul civil german, un angajator trebuie să plătească în continuare salariul angajatului în urma unei accidentări care îl împiedică să lucreze în următoarele două condiții: vătămarea nu a fost cauzată de angajatul însuși și durează „o „perioada de timp relativ nesemnificativă”, deși în Germania aceasta poate însemna până la șase luni.\n\nDe asemenea, angajaților li se acordă concediu plătit în cursul unei zile lucrătoare pentru doctor și vizite medicale. Pentru proceduri mai complexe care se întind pe mai mult de o zi - o operație, de exemplu - angajatul poate primi până la câteva zile libere de la serviciu.\n\nDacă un membru al familiei aflat în îngrijirea ta se îmbolnăvește și are nevoie de toată atenția ta, ai dreptul la un concediu special de până la 10 zile, chiar și cu o notificare din scurt, și până la șase luni de concediu fără plată.\n\nDe asemenea, angajații își pot lua concediu pentru a participa la ceremonii religioase, cum ar fi o împărtășanie sau un jurământ, dar dacă va fi plătit, depinde doar de angajator. De asemenea, li se permite să părăsească locul de muncă în timpul zilei pentru a se ruga, atâta timp cât acest lucru i-a fost comunicat în prealabil angajatorului.\n\nÎn situația tristă în care cineva apropiat ție decedează, ai dreptul la o zi plătită de concediu pentru a-l deplânge. Pentru membrii apropiați ai familiei, concediul este de obicei de două zile. Desigur, acesta este minimul strict scris în lege și mulți angajatori vor face, de asemenea, excepții în funcție de situația dată.\n\nÎn general se acordă 2 zile de concediu special pentru decesul rudelor de gradul întâi: partener de viață, copii, părinți. Pentru decesul rudelor de gradul doi (socrii, bunici, soții copiilor, nepoți) nu se acordă un concediu special.\n\nGermania acordă destul de multe concedii plătite - pentru părinți (Elternzeit), concediu medical, concediu de studii ( Bildungsurlaub ) și șomaj. Totul este reglementat prin lege, dar în unele situații totul rămâne la latitudinea angajatorului și cât de înțelegător este cu situația ta.",
        "label": "Germania"
    },
    {
        "title": "Val de gripă peste Germania! Când și cum să-ți iei concediu medical? - GermaniaMea.ro",
        "content": "Incidența bolilor respiratorii acute a crescut săptămâna aceasta, comparativ cu săptămâna anterioară în Germania, informează TheLocal.de. Dacă anterior, în special elevii şi adulţii tineri au fost cei care au contractat gripa, acum afecțiunea a vizat toate grupele de vârstă, avertizează Agenţia de sănătate publică din Republica federală - Institutul Robert Koch (RKI).\n\nDatele oficiale arată că săptămâna trecută, incidența bolilor respiratorii a fost de aproximativ 7.300 la 100.000 de persoane, față de 6.700 în săptămâna precedentă. Raportul sugerează că bolile respiratorii „au crescut de la jumătatea anului 2023”, atingând vârful în decembrie, cu o rată de incidență care a persistat peste nivelurile pre-pandemie timp de câteva săptămâni.\n\nÎn plus, RKI a raportat şi infecţii cu virusul respirator VSR (virusul sinciţial respirator).\n\nSimilar cu anii precedenți, creșterea actuală a infecțiilor a urmat unei scurte scăderi de la începutul anului. Această tendință este mai mult legată de creșterea nivelului de contact al unei persoane după ce a revenit la serviciu după sărbătorile de iarnă.\n\nCând este bine să revină un bolnav la muncă?\n\nAngajaților din Germania li se acordă o perioadă suficientă de concediu medical. Potrivit Serviciului de Informații al Institutului Economic German (IWD), muncitorii din Republica Federală au avut o medie de 22 de zile de boală în 2022. În comparație, lucrătorii din Marea Britanie au o medie de 4,6 zile de boală în fiecare an, conform Biroului Național de Statistică al Marii Britanii. Despre cetățenii americani se știe că au chiar mai puține zile decât predecesorii lor.\n\nAngajatorii germani sunt obligați legal să accepte până la 30 de zile de concediu medical plătite pe an, dar este permis și mai mult timp liber (plătit de asigurările de sănătate) de până la șase săptămâni, dar numai dacă fac dovada cu ajutorul unei adeverințe de incapacitate de muncă de la medicul personal.\n\nDacă sunteți angajat în Germania, aveți dreptul legal la concediu medical plătit ca să vă refaceți, așa că nu ezitați să vă luați o zi de odihnă medicală, dacă suferiți de gripă în acest sezon.\n\nCe trebuie să știți despre concediul medical în Germania?\n\nDin punct de vedere legal, trebuie să vă informați angajatorul despre absența dumneavoastră de la serviciu din cauza bolii din timp. Mulți fac greșeala de a merge la medic și abia apoi își informează angajatorul despre starea de sănătate. În mod legal, trebuie să vă informați angajatorul că sunteți bolnav înainte de începerea zilei de lucru. Acest lucru se poate face telefonic, e-mail sau mesaj.\n\nDe precizat că certificatul de concediu medical în urma unei consultații telefonice este valabil, de obicei, maxim șapte zile calendaristice. Un concediu medical suplimentar este posibil numai dacă pacientul a fost examinat anterior personal la cabinetul medicului.\n\nÎn prima zi trebuie să-i aduceți la cunoștință angajatorului starea dvs. printr-o notificare de boală – Krankmeldung , înainte de începerea programului de lucru, iar în cea de-a patra zi, o notă medicală de la doctor privind concediul medical ( Krankschreibung ).\n\nOricum, verificați acest aspect cu angajatorul dumneavoastră. În unele cazuri, se poate stipula într-un contract că nota medicului este necesară mai devreme.\n\nDe fapt, o decizie a Tribunalului Federal de Muncă din 2021 a hotărât că un șef poate solicita un aviz medical chiar și în prima zi în care nu intri la muncă.\n\nOricum, în Germania nu este o idee bună să-ți iei o zi de concediu medical, dar pentru alte motive personale, nicidecum legate de vreo boală. Acest lucru este considerat abuz și poate duce la concedierea imediată a angajatului. La fel se întâmplă și în cazul în care sunteți bolnav și nu ați anunțat la timp angajatorul.\n\nDin păcate, în această perioadă, obținerea unei adeverințe medicale este incertă. Medicii germani au avertizat că grevele asistenților de joi, 8 februarie, pot avea impact inclusiv asupra programărilor pacienților. A fost pentru prima dată când toţi cei 330.000 de asistenţi medicali care lucrează în ambulatoriu au fost chemaţi să îşi oprească activitatea, ceea ce a perturbat activitatea cabinetelor medicale din Germania.\n\nLista de revendicări ale Asociaţiei Asistenţilor Medicali include majorarea salariului pentru angajaţii noi la 17 euro pe oră, cu efect retroactiv de la 1 ianuarie, fără reducerea primelor speciale. Asociaţia mai vrea ca suplimentele la salariul de bază, de pildă pentru formare profesională sau asumarea de responsabilităţi mai mari, să fie onorate în continuare cu prime cuprinse între 7 şi 45%.",
        "label": "Germania"
    },
    {
        "title": "Germania: Activiștii determinați creează haos pe aeroporturi - GermaniaMea.ro",
        "content": "Când protestul pașnic devine o infracțiune? Câte perturbări poate suporta o societate? Drepturile manifestanților pașnici depășesc nevoile ambulanțelor, mașinilor de pompieri sau navetiștilor? Acestea sunt doar câteva din întrebările care au fost aprig dezbătute în Germania în ultimii ani, de când activiștii de mediu din gruparea Ultima Generație/Last Generation/Letzte Generation sunt tot mai vocali și perseverenți, iar întâlnirile cu forțele de ordine se transformă în adevărate câmpuri de luptă.\n\nGrupul a sporit gradul de conștientizare a schimbărilor climatice prin folosirea unor metode controversate de protest în Germania, respectiv lipirea cu adeziv de asfalt. La fel s-a întâmplat și joi când protestatarii s-au lipit de pistele aeroporturilor din Hamburg și Düsseldorf, după ce au reușit să pătrundă tăind un gard de securitate. Rezultatul? Perturbări majore ale zborurilor.\n\nLa Hamburg, acțiunea de protest are loc în prima zi a vacanțelor școlare, când se așteptau în jur de 50.000 de pasageri în aeroport și 330 de zboruri se pregăteau să decoleze.\n\nPotrivit unui purtător de cuvânt al aeroportului, zborurile au fost blocate de la ora 6:10 din cauza unei operațiuni de poliție la fața locului. Niciun zbor nu a reușit să decoleze sau să aterizeze și nu pot fi excluse alte anulări și devieri de zbor.\n\n„Din motive de siguranță, traficul aerian a trebuit să fie suspendat temporar”, a spus acesta.\n\nPunctul central de control de securitate și ghișeele de check-in au fost închise temporar, iar în terminalele extrem de aglomerate domnea haosul printre pasageri. Totul se întâmplă într-un moment în care toate aerogările din Europa se confruntă cu zboruri amânate sau chiar anulate, pasageri revoltați și disperați. Cauzele sunt diferite – de la greve ale controlorilor de trafic aerian, sau închiderea spaţiului de zbor din Ucraina, la companii în imposibilitate financiară să-și mai onoreze serviciile sau probleme tehnice ale aeronavelor.\n\nAcțiunea a fost coordonată cu un protest similar al activiștilor Ultima Generație pe Aeroportul Düsseldorf. Și aici operațiunile de zbor au fost restricționate temporar, ceea ce a afectat serios activitatea. Datorită operațiunii de securitate, aterizările din Düsseldorf au fost deviate către aeroportul Köln/Bonn.\n\nActiviștii de mediu au scris într-un mesaj pe Twitter că cele două proteste din aeroport se traduc printr-un manifest împotriva „lipsei unui plan guvernamental” și „încălcării legii” privind criza climatică.\n\n„O înrăutățire a situației climatice va duce la situația în care mari părți ale lumii să devină nelocuibile – chiar și în acest secol”, au scris ei.\n\nUltima Generație a ajuns pe prima pagină a presei germane în ultimele luni pentru tacticile lor de protest perturbatoare, inclusiv lipirea pe autostrăzi și piste.\n\nCum reacționează autoritățile la protestele activiştilor de mediu?\n\nGruparea se numește „Ultima Generație”, pentru că activiștii sunt convinși că acum este ultima șansă de a evita colapsul climatic iminent. Ei și-au pierdut demult încrederea în metodele mai blânde de a sensibiliza autoritățile în acest sens, fapt pentru care au decis să recurgă la un alt mod de manifestare – lipirea corpului, în special a mâinilor cu lipici/superglue de carosabil, în ore de trafic intens. Cât de eficientă este această metodă, cât de periculoși sunt și cât de departe sunt dispuși să meargă membrii acestei grupări, cu ramificații și în alte țări? Autoritățile sunt nevoite să recurgă la razii de amploare, sancţiuni penale sau amenzi aspre.\n\nBlocajele de străzi făcute de activiști se repetă, de luni de zile. Ministrul federal de interne, Nancy Faeser, a cerut anchetarea hotărâtă a posibilelor infracțiuni penale, în cadrul protestelor împotriva schimbărilor climatice.\n\n„Acești activiști se plasează deasupra legii și recurg la mijloace care nu avantajează problema importantă a climei și protecția ei, ci mai degrabă aduc un considerabil prejudiciu”, a declarat aceasta. Totodată, ministrul de interne a subliniat că forțele de ordine urmăresc cu atenție procesele de radicalizare.\n\nÎn toată Europa, oamenii politici sunt preocupaţi de abordarea cât mai eficientă a relaţiei cu membrii „Ultimei Generaţii\". În vreme ce conservatorii din Germania sunt în favoarea monitorizării activiştilor de către serviciile secrete interne, unii politologi critică raziile recente, pe care le consideră exagerate şi de natură a-i radicaliza şi mai mult pe activişti.",
        "label": "Germania"
    },
    {
        "title": "Germania, sub cel mai mare nivel de avertizare de vreme severă - GermaniaMea.ro",
        "content": "Condiţiile de iarnă severă, inclusiv zăpada abundentă şi ploaia îngheţată a împins din nou în haos Germania, mai ales în vest și centru. Miercuri traficul aerian şi feroviar a fost cu totul dat peste cap.\n\nDe aceleași perturbări masive au avut parte germanii și cu o lună în urmă, mai exact înainte de sărbătorile de iarnă, când furtuna cu efect de ciclon Zoltan, a îngropat Germania sub omăt, așa cum GermaniaMea.ro a relatat AICI .\n\nAstfel, mulți se întreabă dacă nu cumva iarna a luat pe nepregătite autoritățile federale. Asta deși Serviciul Meteorologic German (DWD) a avertizat că țara va înregistra ninsori abundente.\n\nÎn întreaga țară, majoritatea zborurilor și trenurilor au fost anulate ieri sau, în cel mai bun caz, au înregistrat întârzieri semnificative. Aeroporturile din Frankfurt, München, Düsseldorf și Köln, la fel și operatorul național de trenuri din Germania, Deutsche Bahn abia au făcut față. Pe unele rute, DB a anunţat că a limitat viteza maximă a trenurilor sale de mare viteză ICE la 200 de kilometri pe oră, ca măsură de precauţie.\n\nSute de vehicule au rămas blocate pe autostrăzi noaptea trecută în Hessa și Renania-Palatinat, salvatorii oferindu-le pături și băuturi calde celor surprinși în ambuteiajele ce se întindeau pe kilometri. Autostrada A5 a fost închisă parțial, după ce zeci de accidente și tamponări au avut loc în apropiere de Rastatt și Baden-Baden. De asemenea, școlile din mai multe zone au fost închise.\n\nDe asemenea, din cauza ploii înghețate și a carosabilului acoperit de polei, cinci vehicule s-au ciocnit pe A44, șase persoane fiind rănite, unele dintre ele grav. Alte vehicule au derapat și au blocat banda de urgență, prejudiciul material fiind estimat la aproximativ 120.000 de euro.\n\nNici joi, situația nu s-a schimbat prea mult, pietonii fiind avertizați să aibă mare grijă la stratul gros de polei. Săptămâna trecută, gheața neagră a făcut ca serviciile de urgență din Berlin să declare o „situație de urgență”, deoarece toate ambulanțele erau utilizate simultan. Paramedicii au recomandat pietonilor să adopte „mersul pinguinului” cu pași lenți și mici pe străzile alunecoase și să iasă doar dacă e reală nevoie.\n\nPentru miercuri, joi, posibil și vineri dimineața, pentru toate orașele germane care se află la sud de Düsseldorf, Erfurt și Dresda, a fost emisă o avertizare de vreme severă nivel 3. În partea de centru-vest a țării, în special în zona din jurul Wiesbaden, Mainz, Frankfurt, Darmstadt și Saarbrücken, a fost emisă o avertizare nivel 4.\n\nPotrivit datelor DWD, va mai continua să ningă vineri doar în partea de sud, din Baden-Württemberg până în Bavaria. În zonele de munte, în 12 ore se poate așterne un strat de zăpadă gros de 10 până la 15 cm. Pe coaste și la altitudini mari, vor fi rafale de vânt de 80 până la 90 de km/h.\n\nȘi, de parcă nu era de ajuns, weekend-ul se anunță unul geros, cu maxime de -10°C în sud-est-ul extrem, vântul fiind la fel de tăios.\n\nPotrivit experților DWD, situația meteorologică nefavorabilă a fost cauzată de avansul unui front cald, asociat unei depresiuni atlantice aflate pe o traiectorie mai sudică decât în mod obișnuit. În partea anterioară a acesteia, este transportat spre nord un aer umed și cald în altitudine.",
        "label": "Germania"
    },
    {
        "title": "10 evenimente de neratat anul acesta în Germania - GermaniaMea.ro",
        "content": "Se anunță un an de excepție pentru Germania în materie de spectacole, fie ele sportive, sociale sau culturale - de la cel mai mare turneu european de fotbal la o expoziție spectaculoasă Harry Potter și vestitele carnavaluri pline de culoare.\n\nIată principalele evenimente care vor domina 2024 în Republica Federală și marcați-le în jurnalul dumneavoastră!\n\nAnul acesta marchează aniversarea nașterii unuia dintre cei mai apreciați pictori ai Germaniei: Caspar David Friedrich. Născut în Griefswald pe 5 septembrie 1774, el este văzut ca un gigant al epocii romantice, cunoscut pentru peisajele sale profund emoționale.\n\nÎn 2024, vor avea loc evenimente și expoziții pe tot parcursul anului pentru a celebra viața și opera acestei figuri emblematice din arta germană. O expoziție de anvergură are deja loc la Hamburg Kunsthalle, care va avea loc până pe 1 aprilie. Aceasta va fi urmată de expoziții speciale la Berlin Alte Nationalgallerie și Dresden Albertinium.\n\nDe asemenea, puteți lua parte la numeroase evenimente și festivaluri în orașul său natal, Griefswald, din Mecklenburg-Pomerania de Vest, pe tot parcursul anului, inclusiv evenimentele de deschidere de pe 20 ianuarie și o mare petrecere în piața centrală din 5 septembrie pentru a sărbători ziua lui.\n\nNicio listă de evenimente de neratat din Germania nu ar fi completă fără a menționa carnavalul - în special cele din luna februarie în care orașe precum Mainz, Köln și Düsseldorf se îmbracă în costume colorate și organizează parade stradale impresionante. Desigur, sărbătorile Fasching au loc și în Bavaria, așa că asigurați-vă că nu le pierdeți dacă vă aflați în zonă.\n\nDeși, din punct de vedere tehnic, carnavalul începe în toamnă, săptămâna pe care ar fi bine să nu o ratezi este cea care aduce Miercurea Cenușii ( Aschenmittwoch ) și Lunea Trandafirilor ( Rosenmontag ), în special, când sărbătoarea tinde să atingă apogeul.\n\nMarii iubitori de film au ocazia în fiecare an la Berlin, în luna februarie, să vadă cele mai bune filme noi din întreaga lume la Festivalul Internațional de Film, cunoscut și sub numele de Berlinala.\n\nAnul acesta se anunță încă o ediție extraordinară, legendarul regizor de film american Martin Scorsese urmând să fie recompensat cu premiul de onoare „Ursul de Aur” pentru întreaga carieră cinematografică.\n\nCea de-a 74-a ediţie a Berlinalei, primul mare festival cinematografic din Europa în calendarul anului 2024, doreşte să îi aducă astfel un omagiu „unuia dintre cineaştii cei mai marcanţi din cinematografia mondială de după anii 1970”. Regizorul italo-american va primi acest trofeu onorific în cadrul unei ceremonii ce va avea loc pe 20 februarie.\n\nProgramul complet al filmelor și evenimentelor va fi publicat pe site-ul Berlinalei din 6 februarie.\n\nUnul dintre cele mai interesante și mai diverse festivaluri de muzică din Germania - Dresdener Music Festspiele - va reveni în luna mai pentru cel de-al 47-lea an al său sub tema: „Hozironte” (Orizont).\n\nPe lângă spectacole clasice uluitoare în unele dintre cele mai emblematice locații din Dresda, fanii rock și pop se pot bucura, de asemenea, de prezența lui Sting la Dresden Messe și să vadă următoarea generație de talente la „Noaptea tinerelor vedete”. De asemenea vor putea dansa pe ritmurile funky ale duo-ului electro-pop Ätna din Dresda.\n\nVrăjitoare și vrăjitori aspiranți de toate vârstele cu siguranță nu vor dori să rateze sosirea Expoziției Harry Potter în Germania. Pentru prima dată la Olympiahalle din München în primăvară, această experiență inovatoare și captivantă se va desfășura pe tot parcursul verii, oferind fanilor șansa de a retrăi scenele lor preferate și de a obține o perspectivă asupra realizării filmelor.\n\nDacă doriți să luați masa în sala magică de la Hogwarts sau să aflați unde vă va duce pălăria vorbitoare, biletele încep de la 29,90 euro pentru un anumit interval orar și pot ajunge până la 79,90 euro pentru un bilet VIP.\n\nOriunde te-ai afla în Germania în această vară, îți va fi imposibil să stai departe de atmosfera de pe stadion, deoarece cele mai bune națiuni fotbalistice din Europa se luptă pentru a deveni campioni.\n\nDupă ce Mannschaft a dat startul turneului de la München la mijlocul lunii iunie, vor avea loc meciuri uimitoare la Berlin, Frankfurt, Hamburg, Düsseldorf, Köln, Stuttgart, Leipzig, Dortmund și Gelsenkirchen - deci asigurați-vă că aveți cumpărate bilete din timp dacă vreți să vă bucurați de acțiune live.\n\nDacă vreți să știți cum funcționează totul și ce șanse mai aveți să obțineți bilete la un anumit stadion găsiți detalii AICI .\n\nÎn fiecare an, Kiel - capitala landului german Schleswig-Holstein – este, pentru o săptămână, gazda celei mai extravagante competiții nautice în cadrul evenimentului Kieler Woche. Săptămâna Kiel nu este doar pentru amatorii de sailing, ci și pentru cei care doresc să cunoască mai multe despre yachturi și regatte, deoarece aici va fi o adevărată expoziție de astfel de ambarcațiuni.\n\nCu o tradiție de peste 140 de ani, mii de navigatori - femei și bărbați - din circa 50 de țări, vor participa la tot felul de curse de profil. Pe lângă acestea, se desfășoară și alte competiții, de ciclism, golf, baschet, bowling, canoe, polo, handbal, hochei, rugby, roller-skating, șah și alte evenimente pentru copii.\n\nDe asemenea, puteți participa de la excursii cu barca la concerte în aer liber și artificii.\n\nPasionații de adrenalină nu ar trebui să rateze Cupa Mondială de sărituri în ocean, în care bicicliștii și windsurferii se întrec pentru a efectua cele mai bune trucuri în timp ce sar de pe o platformă înaltă de zece metri în apă.\n\nFără îndoială, cel mai faimos festival din Germania - dacă nu din lume - Oktoberfest din München nu are nevoie de nicio prezentare, dar această sărbătoare îmbibată de bere ar trebui să fie pe lista obiectivelor de vizitat a tuturor măcar o dată.\n\nPe lângă faimoasele corturi de bere, plimbările la târguri și mâncărurile consistente, Oktoberfest poate fi un loc grozav pentru a te întâlni cu diferite celebrități. În 2023, vedeta de film Arnold Schwarzenegger și-a făcut apariția la Wiesn - deci cine știe cine ar putea fi acolo de data aceasta?\n\nDesigur, dacă doriți ceva mai puțină atmosferă turistică, există o mulțime de alte festivaluri populare în jur care sunt mai puțin cunoscute, inclusiv Festivalul de la Nürnberg, Festivalul berii din Stuttgart, Săptămâna berii Kulmbach și frumosul Oktoberfest germano-elvețian de la Lacul Constance, pentru a numi doar câteva.\n\nPentru iubitorii de carte, nu există niciun eveniment mai important în calendar, decât Frankfurter Buchmesse , unde mii de editori se adună în fiecare an pentru a-și prezenta cele mai bune lansări noi. Deși, în timpul săptămânii, târgul se adresează profesioniștilor, publicul are acces la expozițiile de carte în weekend - așa că merită să verificați în detaliu programul dacă sunteți în căutarea inspirației pentru biblioteca dvs.\n\nPe lângă târg, au loc numeroase discuții literare și evenimente culturale pentru publicul larg, iar în cursul săptămânii vor fi anunțați și câștigătorii Premiului pentru carte germană și ai Premiului german pentru literatură pentru tineret.\n\nRezultatul protestului pașnic și al anilor de luptă, căderea Zidului Berlinului este, fără îndoială, cel mai important eveniment din istoria recentă a Germaniei, iar anul acesta marchează al 35-lea an de când acel simbol al segregării a fost dărâmat.\n\nDeși detaliile exacte nu au fost încă făcute publice, există planuri mari în desfășurare pentru sărbători, discuții și alte evenimente culturale pentru a marca această aniversare importantă. Vă vom ține la curent în acest sens!",
        "label": "Germania"
    },
    {
        "title": "Germania: Înfrângere usturătoare pentru Scholz în alegerile regionale - GermaniaMea.ro",
        "content": "Scrutinul de duminică a reprezentat un test crucial la jumătatea mandatului de cancelar al Germaniei pentru Olaf Scholz - SPD de centru-stânga, Verzii și liberalii FDP au pierdut teren în sudul Bavariei, cel mai mare stat al țării, și în vestul Hessei.\n\nÎn timp ce partidele din coaliţia guvernamentală au avut o prestaţie slabă, Uniunea Creştin Democrată (CDU) şi aripa sa din Bavaria, Uniunea Creştin Socială (CSU), de centru-dreapta - au câştigat alegerile din 8 octombrie în ambele state, după cum arată rezultatele iniţiale ale votului, informează TheLocal.de.\n\nDe asemenea, Alternativa de extremă dreapta pentru Germania (AfD) a obținut câștiguri puternice, dând din nou semnale de alarmă cu privire la popularitatea sa în creștere.\n\nAproape 14 milioane de oameni au fost eligibili să voteze în aceste landuri, respectiv 1 din 5 din electoratul Germaniei. Sondajele au fost văzute ca un indicator crucial al stării de spirit a populației, cu imigrația în creștere și problemele economice printre subiectele cheie.\n\nRezultatele slabe au declanșat noi critici în coaliția lui Scholz, personalități de rang înalt recunoscând că este nevoie de o nouă abordare.\n\nAlegerile au fost „un semnal pentru cele trei partide (de coaliție) că este nevoie de un ritm diferit atunci când vine vorba de rezolvarea problemelor cetățenilor din această țară”, a declarat co-liderul SPD, Lars Klingbeil, pentru postul ARD.\n\nDe partea cealaltă, a existat un motiv de sărbătoare pentru partidul anti-imigrație AfD. Co-liderul Alice Weidel a declarat că organizația pe care o reprezintă este „pe drumul cel bun”, descriind sondajele drept „o lecție pentru (coaliție) și un vot pentru schimbare”.\n\nAlegerile au venit după doi ani grei pentru guvernul lui Scholz, care a trebuit să facă față invaziei Rusiei în Ucraina și crizei energetice care a urmat, ceea ce a aruncat Germania în recesiune.\n\nHessa, care găzduieşte centrul financiar Frankfurt (sediul Băncii Centrale Europene - BCE), şi Bavaria (sud-estul Germaniei), cel mai mare land german şi sediul unor companii de top ca Siemens şi BMW, sunt printre cele mai bogate state ale Germaniei.\n\nHesse a fost condusă timp de 24 de ani de principala opoziție CDU și Bavaria din 1957 de către CSU, condus de Markus Söder.\n\nSPD a încercat să câștige teren în Hesse, introducând-o în lupta pentru funcția de premier al statului pe actualul ministrul de Interne Nancy Faeser. Dar partidul a câștigat doar 15% din voturi, cu aproape cinci puncte procentuale sub ultimul său rezultat din 2018, conform ultimelor previziuni de duminică seara.\n\n„Din păcate, nu am reușit să ne impunem cu temele noastre. Este o prestație foarte dezamăgitoare”, a recunoscut ministrul\n\nAcum, viitorul ei politic se anunță incert.\n\nCDU, în schimb, și-a menținut primul loc în Hesse și și-a extins avansul cu peste 7 puncte procentuale, până la 34,5%.\n\nRezultatele alegerilor regionale reflectă scăderea drastică în sondaje a coaliţiei de guvernare a lui Scholz: de la 52% la alegerile legislative naţionale din 2021 la mai puţin de 38% acum.\n\nÎn campania sa, SPD a decis să se concentreze asupra deficitului de competențe, cunoscut sub numele de Fachkraftmangel . Social democrații susțin că numai în Hesse vor lipsi 180.000 de muncitori calificați în următorii ani, fie că aceștia sunt muncitori fizici, angajați în fabrici, personal de grădiniță sau profesori.\n\nRezultatele alegerilor de duminică din landurile germane Bavaria şi Hessa sunt un mandat pentru schimbarea politicii federale cu privire la migraţie, consideră prim-ministrul landului Bavaria şi liderul CSU (Uniunea Creştin-Socială), Markus Söder.\n\n„Ceva se schimbă în democraţia din Germania. Trebuie să confruntăm aceste consecinţe!”, a replicat acesta.",
        "label": "Germania"
    },
    {
        "title": "Ce modificări de taxe și impozite se prefigurează în Germania în 2025? - GermaniaMea.ro",
        "content": "După prăbușirea așa-numitului guvern-semafor de coaliție din Germania, asupra țării planează un aer de incertitudine. FDP a ieșit din coaliție în noiembrie, lăsând social-democrații (SPD) și Verzii într-un guvern minoritar. Alegerile anticipate sunt planificate pentru 23 februarie, dar guvernul este dornic să adopte unele legi în Bundestag înainte de această dată.\n\nRămâne de văzut dacă parlamentarii pot obține suficient sprijin - în special pentru legile privind bugetul pe care conservatorii au amenințat să le blocheze. De reținut că cele referitoare la guvern ar putea să nu fie încă finalizate și sunt supuse unor modificări ulterioare.\n\nÎn condițiile în care costul nivelului de trai continuă să crească, multe familii din Republica Federală resimt situația.\n\nGermaniaMea.ro face o scurtă trecere în revistă a schimbărilor ce pot apărea în 2025 și care ar putea afecta bugetul personal.\n\nAproximativ 1,8 milioane de pensionari din Germania așteaptă cu nerăbdare să primească mai mulți bani în 2025 datorită reformei pensiilor, dacă planurile în acest sens vor continua. De asemenea, conform propunerilor actuale, alocația pentru copii ( Kindergeld ) va fi ajustată în 2025, părinții primind 255 euro pe lună per copil, începând cu 1 ianuarie.\n\nO reformă fiscală ar putea intra în vigoare în 2025, ceea ce ar putea însemna un venit net puțin mai mare pentru mulți angajați. În special, cei cu venituri mici și medii ar putea beneficia de alocația de bază fără impozitare mai mare, care este planificată să crească cu 300 euro la 12.084 euro.\n\nCu toate acestea, în timp ce unii oameni ar putea respira ușurați, cei cu venituri mari ar putea fi nevoiți să se aștepte la contribuții mai mari la asigurările sociale, deoarece limitele de evaluare a contribuțiilor pentru asigurări de sănătate, îngrijire pe termen lung și asigurări de pensie vor fi majorate în cadrul planurilor pentru anul viitor ale guvernului de la Berlin. Asta înseamnă că o proporție mai mare din veniturile lor va fi supusă contribuțiilor, potrivit rapoartelor presei germane.\n\nSalariul minim și pragul pentru mini-job urmează să fie majorate\n\nSalariul minim - deja aprobat de guvern - va fi majorat de la 12,41 euro la 12,82 euro brut pe oră de la 1 ianuarie 2025.\n\nÎn unele sectoare, totuși, există salarii minime obligatorii care sunt deja mai mari decât salariul minim legal general.\n\nPentru cei cu „mini-joburi”, limita pragului de câștig va crește de la 538 euro pe lună la 556 euro. Limita anuală a câștigurilor va crește în mod corespunzător la 6.672 euro.\n\nGermania a introdus mini-joburile ca o modalitate pentru angajatori de a face mai ușor rost de angajați cu fracțiune de normă și pentru ca aceiași lucrători să se bucure de programe flexibile de lucru, cu anumite scutiri de impozite.\n\nAceste ajustări sunt menite să îmbunătățească veniturile angajaților, dar ar putea duce, în același timp, la costuri mai mari pentru servicii, deoarece companiile transferă adesea costurile crescute cu forța de muncă către clienți.\n\nPrețul abonamentului lunar de transport public la nivel național - Deutschlandticket - va crește de la 49 euro la 58 euro din ianuarie, așa cum GermaniaMea.ro a anunțat AICI . Pentru navetiști, asta înseamnă costuri suplimentare care trebuie luate în considerare în bugetul lor.\n\nUnele tarife la biletele pentru călătoriile cu trenul operate de Deutsche Bahn vor crește și ele. După modificarea orarului din 15 decembrie, prețurile biletelor vor fi majorate în special la „tarife Flex”. De asemenea, vor crește prețurile abonamentelor pentru navetiști și BahnCard 100.\n\nO schimbare semnificativă la trecerea în nou an este creșterea planificată a taxei pe CO2, care urmărește să ajute Germania să atingă obiectivele climatice, de la 45 euro la 50 euro pe tonă. Acest lucru va avea un impact asupra prețului benzinei, petrolului și gazului, crescând costurile de încălzire și de transport.\n\nDe asemenea, șoferii vor trebui să se pregătească pentru creșterea primelor de asigurare auto, care ar putea crește cu până la 20%.\n\nÎntre timp, șoferii cu un autocolant de inspecție auto TÜV de culoare portocalie vor trebui, de asemenea, să plătească pentru inspecția generală în 2025 - care va fi mai scumpă. Cei care trec, vor primi un autocolant albastru.\n\nDin 2025, taxele pentru energie electrică vor crește cu o medie de 1,3 cenți pe kilowatt-oră până la un total de 3,15 cenți pe kilowatt-oră. Pentru o familie cu un consum medie de 3.000 de kilowați/oră pe an, acest lucru ar putea însemna costuri suplimentare anuale de aproximativ 40 euro. Aceste măsuri sunt menite să promoveze trecerea la energiile regenerabile.\n\nCu toate acestea, unii locuitori din Germania vor avea parte de tarife mai mici. Beneficiile vor fi resimțite de aproximativ 10 milioane de gospodării din zonele mai puțin populate și rurale ale Bundesrepublik, inclusiv în multe părți ale Bavariei, precum și în nordul și estul Germaniei.\n\nAceste modificări se datorează utilizării rețelei. În trecut, regiunile în care se produce multă energie din surse regenerabile au fost împovărate în mod disproporționat cu taxe mari la rețeaua de distribuție. Taxele în creștere sunt menite să distribuie echitabil costurile pentru extinderea energiilor regenerabile în întreaga țară.\n\nTarifele serviciilor poştale se vor scumpi de anul viitor. Expedierea unui plic standard, care costă 85 de cenți acum, va costa 95 de cenți de la 1 ianuarie. În plus, timpul de livrare va fi prelungit, astfel încât scrisorile vor avea nevoie de trei zile să ajungă la destinatar. Cărțile poștale, care costă în prezent 70 de cenți pentru a fi trimise, vor costa 95 de cenți. Vor fi, de asemenea, costuri crescute și la livrarea coletelor.\n\nDe la 1 ianuarie 2025, contribuția la asigurarea de îngrijire pe termen lung este stabilită să crească cu 0,2 puncte procentuale. Cota contribuției va fi așadar în medie de 3,6% din salariile angajaților. Pentru cei fără copii, cota contribuției crește la 4,2%. Familiile cu copii plătesc mai puțin, variind de la 3,6% pentru un copil până la 2,6% pentru cinci sau mai mulți copii.\n\nMajoritatea rezidenților din Germania sunt asigurați prin asigurări legale de sănătate. De la începutul anului 2025, contribuțiile suplimentare pentru asigurările publice de sănătate - care pot fi percepute peste cota generală de contribuție de 14,6% - pot fi majorate cu 0,8% până la 2,5%. Chiar asigurătorii de sănătate sunt cei care decid dacă majorează contribuția suplimentară și, dacă da, cu cât.\n\nCu toate acestea, unele dintre aceste modificări mai necesită aprobarea finală. Vom reveni cu detalii pe măsură ce se vor concretiza mai multe informații.",
        "label": "Germania"
    },
    {
        "title": "Studiu: Fără imigrați, piața muncii din Germania s-ar prăbuși în decenii - GermaniaMea.ro",
        "content": "Având în vedere că societatea Germaniei e tot mai îmbătrânită, este logic ca forța de muncă să se diminueze, cu toate efectele adverse așteptate asupra economiei. Potrivit unui nou studiu, consecințele ar fi dramatice: fără imigrație pe termen lung, Germania ar avea cu un sfert mai puțini angajați activi până în 2060.\n\nRealizat la comanda Bertelsmann Foundation, studiul de 88 de pagini dat publicității marți, relevă că actualul nivel al migraţiei forţei de muncă este semnificativ sub ceea ce ar fi nevoie, notează DPA, citat de TheLocal.de.\n\nGermania va avea nevoie de 368.000 de muncitori imigranţi în fiecare an până în 2040 - în special din țări non-UE. Conform acestui scenariu, începând din 2041 şi până în 2060, cererea ar urma să scadă uşor până la aproximativ 270.000 de muncitori imigranţi în fiecare an, graţie efectelor pozitive generate de imigraţia anterioară.\n\nAutorii studiului susțin că fără imigraţia suplimentară, forţa de muncă a Germaniei este prognozată să scadă de la 46,4 milioane până la 41,9 milioane în 2040, ceea ce ar însemna un declin de aproape 10% din cauza schimbărilor demografice.\n\nStudiul mai arată că landuri precum Turingia, Saxonia-Anhalt şi Saarland ar urma să fie cele mai afectate. Chiar şi regiuni cu o economie solidă precum Bavaria, Baden-Württemberg şi Hesse ar urma să se confrunte cu un deficit important de angajați, fără intrări de forță străină. La polul opus ar fi landul Renania de Nord – Westfalia, cel mai populat din Germania, cu o reducere cu 10% a forţei sale de muncă. Impactul ar fi unul moderat.\n\nSusanne Schultz, expert în migraţie la Bertelsmann Foundation sugerează că este nevoie de o cultură puternică a primirii în autorități, companii și municipalități, precum și de perspective pe termen mai lung pentru imigranți de a rămâne.\n\nCalculele contrastează puternic cu politicile dure anti-migrație impuse în ultimul an. Organizațiile și studiile au arătat în mod repetat că bariere semnificative încă stau în calea lucrătorilor calificați care se mută în Germania. Organizația pentru Cooperare și Dezvoltare Economică (OCDE), de exemplu, a deplâns recent obstacolele birocratice mari, durata și blocajele în procesul de obținere a vizelor în străinătate, precum și mai multe și mai bune servicii de integrare, cum ar fi ocrotirea și îngrijirea copiilor.\n\nUnele dintre modificările aduse Skilled Immigration Act , care sunt concepute pentru a reduce barierele pentru lucrătorii calificați din afara UE, au intrat în vigoare în luna martie. În prima jumătate a acestui an, Germania a emis peste 80.000 de vize de angajare, mai mult de jumătate pentru muncitori calificați.",
        "label": "Germania"
    },
    {
        "title": "Dezgustător! Un român din Germania a abuzat sexual fiica iubitei - GermaniaMea.ro",
        "content": "Un nou caz în care sunt implicați români șochează Germania. De data aceasta este vorba de un caz de abuz sexual asupra unei minore, care s-a judecat zilele trecute de o instanță din Dresda.\n\nIoan C. (43 de ani), un român stabilit de mai mult timp în Germania, respectiv din 2013, a fost arestat preventiv în septembrie 2023 după ce a batjocorit o copilă de 13 ani - fiica iubitei sale - și a lăsat-o însărcinată, informează publicația online tag24.de.\n\nÎntreaga poveste a fost adusă la lumină când autoritățile federale au demarat o anchetă socială vizând cazul unei minore românce de origine rromă, care abia născuse.\n\nDeși adolescenta a susținut inițial că un prieten de-al ei este tatăl copilului, abia în urma testului de paternitate efectuat nou-născutului a ieșit totul la iveală, precum și ororile la care tânăra a fost supusă de-a lungul timpului, alături de încă două surori și un frate.\n\nÎntrucât anchetatorii aveau deja probele ADN ale lui Ioan C., dintr-o anchetă anterioară care l-a vizat pe român, Biroul de Stat al Poliției Criminale a putut efectua un test de paternitate. Astfel, polițiștii au continuat cercetările, iar românul a devenit suspect de abuz sexual asupra fetei.\n\nÎn instanță, acuzatul a recunoscut pe scurt infracțiunea prin intermediul avocatului său, dar informațiile date de el au fost vagi și fără sens.\n\n„Sărbătoream Ziua Bărbatului pe 1 martie și Ziua Femeii pe 8 martie. Am băut atât de mult în noaptea aceea, încât nu știu ce s-a întâmplat”, a spus inculpatul.\n\nDoar că zilele nu coincideau cu datele la care a fost conceput bebelușul, respectiv undeva la sfârșitul lunii iulie. Bărbatul a spus că nu-și amintește nimic din acea zi: „Cu siguranță eram foarte beat atunci. Îmi pare rău”, a spus el.\n\nÎn plus, se pare că și adolescenta ar fi fost forțată să consume alcool, alături de ceilalți copii din familie.\n\nAvocatul românului a cerut o pedeapsă de doi ani de probațiune, motivând starea inculpatului de ebrietate și faptul că în cultura rromă, astfel de situații - când fetele devin mame la vârste fragede - se întâmplă destul de des. Dar asta nu l-a „înduioșat” pe judecătorul Alexander Keller. Magistratul l-a trimis după gratii pentru trei ani și trei luni. „Acest lucru nu este ceva ce ar trebui să se întâmple unui copil”, a spus judecătorul.\n\nCe se întâmplă cu bebelușul?\n\nAdolescenta de 13 ani a dat naștere unei fetițe, perfect sănătoasă, pe 7 mai 2023. După acest moment, tânăra mamă s-a întors în România alături familie și căsătorită, deja, conform regulilor țigănești. Bebelușul, în schimb, se află acum într-o familie de plasament din Germania.\n\nPotrivit organizației Salvaţi Copiii, aproape jumătate dintre nașterile în rândul fetelor sub 15 ani din UE sunt ale celor de origine română. Astfel, România devine țara cu cele mai multe mame minore din Europa.",
        "label": "Germania"
    },
    {
        "title": "Decizia neobișnuită a româncei care a uimit Germania! „Am fost devastată...” - GermaniaMea.ro",
        "content": "Dacă te dezvolți ca femeie în lumea occidentală, ești puternic influențată de basme și filmele de la Hollywood. Aceasta include și ideea de a te căsători într-o zi și de a face din asta cel mai frumos eveniment din viața ta. Prea clișeistic...\n\nDacă pentru unii nunta perfectă înseamnă locația de vis, rochia perfecta, tortul spectaculos, muzica bună și invitați mulțumiți, pentru alții e de ajuns încrederea în partener.\n\nPentru Lavinia Lazăr, o româncă stabilită în Germania, doar încrederea în propria persoană a putut-o determina să rostească cel mai greu „da” din viața ei, așa cum ea însăși a declarat pentru site-ul german de știri rbb24.de. Și, nu, nu e doar o formă de a spune asta.\n\nTotul a avut loc în 2019. După o relație de lungă durată, partenerul Laviniei de viață a cerut-o în căsătorie. Nimic neobișnuit până aici. Cuplul și-a urmat cursul firesc al relației - s-a mutat într-un apartament mai mare, cei doi s-au gândit la copii, au vrut să fie o familie. Dar, la un moment dat, ceva nu a mai mers. Visul de fericire conjugală cu copii, casă și fermă s-a spulberat cu puțin înainte de a face mare pas.\n\nÎn urma acestei dezamăgiri în dragoste, pe care românca a trăit-o, Lavinia s-a simțit distrusă, dar acum simte că a luat cea mai bună decizie.\n\n„Am fost pur și simplu devastată. Am spus «OK, în afară de mine, nu am pe nimeni altcineva pe care să mă bazez»”, a declarat femeia. Așa că a decis să se căsătorească oricum, doar că... cu propria persoană!\n\nAșa că a trecut la acţiune. Chiar dacă la prima vedere ar putea părea o glumă, gestul femeii, acum în vârstă de 40 de an, a fost cât se poate de serios. Românca a închiriat un mic local în München, şi-a adunat cele mai bune prietene şi, într-o ceremonie cât se poate de tradițională, în faţa lor, a spus „Da”, căsătorindu-se cu ea însăşi.\n\n„M-am uitat în ochii a 12 femei și a fost mult mai greu decât credeam. Mi-a fost foarte frică, dar am luat un angajament total cu mine. Atunci am simțit că este o muncă adevărată. Și nu doar sclipici și șampanie”, a povestit Lavinia despre evenimentul de acum patru ani jurnaliștilor nemți.\n\nMomentul emoționant a fost urmat de lacrimi de bucurie și emoție. La final a fost aruncat buchetul miresei, exact ca la o nuntă clasică. Ceea ce lipsea în acea zi specială era un partener.\n\nEa a explicat că vrea, ca de acum înainte, să se iubească în primul rând pe ea, pentru ca apoi să poată începe o nouă relație trainică cu un bărbat.\n\n„Cred că subconștientul meu a fost cel care știa de ce am nevoie pentru vindecarea mea. Așa m-am simțit foarte în siguranță. Grija de sine și autocunoașterea sunt bazele pentru a avea relații mai bune”, a mai spus românca stabilită în Germania, după ce a terminat studiile la Berlin.\n\nPrin această căsătorie a reușit să se înțeleagă mai bine pe sine și să-și accepte toate părțile bune sau mai puțin bune, nefiind un act de narcisism.\n\nÎn urma acestui gest, Lavinia Lazăr a mai luat o decizie neașteptată. Românca a renunțat la jobul pe care îl avea și a decis să lucreze pe cont propriu, în prezent, ea fiind consilier matrimonial.\n\nTotuși, ea este de părere că nu toată lumea trebuie să recurgă la acest gest pentru o cunoaștere de sine mai bună.\n\n„Ar trebui să ne căsătorim cu toții pentru o mai bună autocunoaștere? Cu siguranță nu. Căsătoria cu mine a fost un act interior”, subliniază Lavinia. Ea continuă să socializeze, este deschisă la relații și crede că, la un moment dat, va avea parte și de o nuntă clasică.\n\nConceptul căsătoriei cu propria persoană a devenit destul de popular printre vedetele internaționale, mai ales prin intermediul rețelelor de socializare.",
        "label": "Germania"
    },
    {
        "title": "Gaze românești pentru Germania! Care ar fi fost miza acestui acord? - GermaniaMea.ro",
        "content": "Grupul austriac OMV a încheiat un acord cu grupul german de utilităţi Uniper privind furnizarea de gaze prin proiectul său Neptun Deep din Marea Neagră, începând din 2027.\n\nInformația a venit pe surse, citate de Reuters, părțile implicate neafișând nimic în mod oficial. Compania germană Uniper a refuzat să comenteze acest acord, iar OMV și OMV Petrom nu au oferit detalii suplimentare despre tranzacție până în prezent.\n\nPotrivit sursei citate, acordul este valabil cinci ani și vizează livrarea a 15 terawaţi-oră de gaze naturale din proiectul Neptun Deep. Totul după ce la 1 ianuarie 2025 Rusia a încetat să livreze gaze prin Ucraina precum şi după o reducere mai largă a achiziţiilor de energie ale UE din Rusia, din cauza invadării Ucrainei de către Moscova.\n\nÎn urma acestei înțelegeri, se asigură livrarea unui volum total de 1,5% din importurile de gaze ale Germaniei din 2024. Acesta reprezintă primul contract care sprijină dezvoltarea unuia dintre cele mai așteptate zăcăminte de gaze naturale din Uniunea Europeană.\n\nConform unor surse de înalt nivel din cadrul responsabililor relaţiilor romano-austriece, intrarea în Schengen a României a fost condiţionată tocmai de semnarea acestui contract de furnizare a gazului din Marea Neagra către Austria şi Germania, informează zf.ro.\n\nNegocierile cu OMV din septembrie 2023 nu s-au suprapus cu totul întâmplător peste dezbaterea legată de intrarea în Schengen, mai ales că austriecii au declarat clar ce-și doresc încă din 2022. Atunci au amânat începerea extracției în Marea Neagră, fiindcă nu le-au fost îndeplinite cerințele.\n\nÎn replică, ministrul român al Afacerilor Interne, Cătălin Predoiu, declara că prețul Schengenului este o speculație nefondată și amatoristică.\n\n„Este o speculație care arată că nu se înțelege modul în care funcționează lucrurile, nu numai la nivel european, ci și la nivelul statelor membre, cum ar fi Austria”, a declarat oficialul român.\n\nMiniștrii de Interne din Uniunea Europeană au votat pe 12 decembrie 2024, în deschiderea Consiliului JAI de la Bruxelles, admiterea deplină a României în spațiul Schengen. Decizia a fost posibilă după ce Austria și Țările de Jos, ultimele două state din UE care aveau obiecții, au renunțat la opoziția față de admiterea României, alături de Bulgaria.\n\nNeptun Deep, situat în Marea Neagră, are rezerve recuperabile estimate la 100 de miliarde de metri cubi de gaze naturale și este pe cale să transforme România într-un jucător major pe piața energetică europeană. Deși zăcământul a fost identificat în urmă cu mai bine de un deceniu, provocările legate de reglementări și investiții au întârziat dezvoltarea. OMV Petrom şi producătorul de stat Romgaz, care deţin proiectul Neptun Deep în proporţii egale, au luat decizia de investiţie în proiectul Neptun Deep în 2023.\n\nProducţia la capacitate maximă va fi de aproximativ 8 bcm anual, timp de aproximativ 10 ani, aproape dublând producţia de gaze a României. Producătorii plănuiesc să vândă gazele separat, dar, conform unei legi româneşti, guvernul va avea drept de preempţiune asupra gazului din proiect.",
        "label": "Germania"
    },
    {
        "title": "De ce beau germanii tot mai puțină bere? - GermaniaMea.ro",
        "content": "După ce la începutul anului, tot mai mulți producători de bere din Germania anunțau că iubitorii acestei băuturi vor trebui să bage mult mai adânc mâna în buzunar pentru a o savura (vezi AICI ), ca urmare a creșterii preţului la malţ şi acid carbonic cu 90%, o altă veste proastă pune la îndoială dacă berea va mai continua să fie băutura preferată a nemților.\n\nMai exact, vânzările berarilor și distribuitorilor de bere din Germania au revenit pe trendul lor descrescător în primele șase luni ale acestui an, după ce în 2022 au consemnat o ușoară revenire, grație eliminării restricțiilor introduse din cauza Covid-19, informează DW.com.\n\nAstfel, potrivit Oficiului federal de statistică, în perioada ianuarie-iunie 2023, vânzările de bere au scăzut până la 4,2 miliarde de litri, cu 2,9% mai puțin decât în aceeași perioadă a anului trecut. Asta în ciuda faptului că Germania are în continuare una dintre cele mai mari rate de consum de alcool din Europa.\n\nPer total, vânzările de bere din primul semestru din 2023 sunt cu 12,2% mai mici decât în urmă cu un deceniu.\n\nVânzările din interiorul Germaniei, care au fost responsabile pentru 82% din cantitatea totală, au scăzut cu 3,5% în ritm anual până la 3,4 miliarde litri.\n\nDeutsche Brauer-Bund (DBB) - Asociația berarilor germani - a motivat că temperaturile mai scăzute, ca de primăvară, din anumite perioade cheie ale verii, și reticența consumatorilor de a cheltui pe fondul unei inflații ridicate și dureroase au stat la baza acestei scăderi. Germania a fost puternic afectată de dependența sa excesivă de gazul rusesc, ceea ce a făcut-o deosebit de vulnerabilă la creșterile de prețuri și la problemele de aprovizionare care decurg din războiul din Ucraina.\n\nDe asemenea, berarii germani se luptă cu o scădere a vânzărilor de lungă durată care este alimentată și de îngrijorările cu privire la efectele alcoolului asupra sănătăţii. Germania a înregistrat o creștere considerabilă a numărului de persoane care au solicitat ajutor pentru dependența de alcool în timpul pandemiei.\n\nCu toate acestea, Germania a fost cel mai mare producător de bere din UE în 2022 - aproximativ 7,6 miliarde de litri (peste 22% din producţia totală a UE). Cu alte cuvinte, una din patru beri cu alcool produsă în UE provine din Germania, potrivit datelor Eurostat.\n\nBerea fără alcool, tot mai populară printre germani\n\nPe de altă parte, alternativele fără alcool câștigă din ce în ce mai mult popularitate. Oficiul federal de statistică a anunțat că o cantitate de 474 milioane de litri de bere fără alcool a fost produsă anul trecut în Germania, de aproape două ori mai mult decât în urmă cu un deceniu.\n\nÎnsă este vorba totuși de o cantitate foarte mică față de cele peste 7,6 miliarde de litri de bere cu alcool care a fost produsă anul trecut în Germania. Apetitul crescut pentru berea nealcoolizată se potrivește cu o tendință mai largă.\n\nCu toate acestea, germanii sunt printre cei mai mari consumatori de alcool din lume. Cu o medie de peste 10 litri pur pe care un cetățean mediu consumă într-un an. Potrivit ministerului german al sănătății, costurile economice ale consumului de alcool se ridică la 57 de miliarde de euro în fiecare an.\n\nAcciza la bere în România, mai mare decât în Germania\n\nÎntre timp, și în România, piaţa berii s-a contractat anul trecut cu 5%. Tendinţa de scădere a consumului se menţine şi anul acesta, pe fondul scăderii puterii de cumpărare a românilor, potrivit datelor publicate de Asociaţia Berarii României (ARB).\n\nO creştere suplimentară a accizei la bere din septembrie, așa cum au anunțat autoritățile pentru a face rost de bani la buget, riscă să destabilizeze această piaţă, avertizează reprezentanții industriei berii. În România, deja, acciza la bere este cu aproape 8% mai mare decât acciza din Germania, aceasta în condiţiile în care puterea de cumpărare a românilor este de trei ori mai mică decât a cetăţenilor nemţi.\n\nPentru consumatorul final, creșterea accizei ar putea însemna o scumpire, dar cel mai probabil nu imediat. Cu salariul mediu lunar, un român poate cumpăra de trei ori mai puțină bere decât un cetățean german, arată un studiu al ARB.",
        "label": "Germania"
    },
    {
        "title": "Șoferi români, opriți de trei ori în aceeași zi de poliția germană - GermaniaMea.ro",
        "content": "În ultimii ani e tot mai des întâlnit consumul ilegal de droguri în rândul tinerilor, iar în combinație cu alte substanțe interzise sau cu alcool, poate duce la adevărate tragedii. În Europa, reglementările sunt destul de stricte, dar asta nu-i sperie pe unii, iar faptul că unele țări vor să reglementeze consumul de canabis în scop recreativ, cum se întâmplă și în Germania, parcă le dă unora și mai mult tupeu.\n\nÎn unele situații tupeul se transformă într-o gravă inconștiență, ca și în cazul recent în care protagoniști sunt doi șoferi români, colegi de tir.\n\nLa un control de rutină al polițiștilor din Düsseldorf, efectuat marți după amiază pe direcția Ergo-Platz din Pempelfort, un camion cu fier vechi, condus la momentul respectiv de un tânăr de 25 de ani, a fost oprit, informează nrz.de.\n\nPotrivit oamenilor legii, existau indicii că șoferul camionului conducea sub influența drogurilor. În consecință, bărbatul a fost dus la secția de poliție din centrul orașului.\n\nDupă ce i s-au prelevat probe de sânge tânărului și s-a confirmat consumul de substanțe interzise, el a primit interdicție de a conduce, astfel că al său coleg de 23 de ani a fost nevoit să preia volanul. De aici, povestea capătă un aspect ușor hilar, dar inconștiența tinerilor români și neatenția polițiștilor nemți s-ar fi putut solda cu un final tragic în trafic.\n\nLa puțin timp, o nouă patrulă de polițiști de la rutieră a oprit același tir. Din nou vehiculul a fost verificat, la fel și șoferul. Dus și acesta la analize, a reieșit că și el consumase droguri. Astfel, poliția le-a interzis ambilor bărbați să-și continue călătoria. Cei doi au declarat în scris că vor respecta interdicția de a conduce. În așteptarea unui coleg care să preia tirul, cei doi au profitat de lipsa de vigilență a oamenilor legii și au fugit cu vehiculul.\n\nMare le-a fost mirarea polițiștilor nemți când, la ora 18.40, camionul, al cărui număr de înmatriculare fusese transmis tuturor echipajelor de politie din zonă, a fost descoperit din nou în trafic, la intersecția dintre Fischerstrasse și Venloer Strasse. De data aceasta, la volan revenise ca șofer românul de 25 de ani. Din nou cei doi au fost duși la verificări și de data aceasta li s-au confiscat și cheile mașinii.\n\nAcum cei doi români sunt cercetați pentru încălcarea Legii rutiere (conducere sub influența drogurilor), a Legii economiei și a Codului fiscal.\n\nÎn Germania, amenzile pentru condus în stare de ebrietate sau consum de narcotice sunt cuprinse între 500 și 1.500 de euro. Dacă șoferii provoacă și un accident mortal, infracțiune iese din sfera administrativă și devine infracțiune penală, pedeapsă fiind de până la cinci ani.",
        "label": "Germania"
    },
    {
        "title": "Reglare de conturi între români, în Germania - GermaniaMea.ro",
        "content": "După modelul olandez, viața de noapte în Bremen, cel mai vechi oraș-port din Germania, e la fel de „condimentată”. În ultima perioadă, însă, atmosfera din Cartierul Roșu de aici e tot mai tumultoasă, oamenii legii fiind chemați adesea pentru a restabili ordinea.\n\nUn incident recent a avut în prim-plan niște români: un bărbat în vârstă de 34 de ani și soția lui de 29 de ani au fost atacați cu sălbăticie, în timp ce se aflau într-un SUV, marca BMW, pe Wielandstrasse, informează t-online.de.\n\nPoliția a fost chemată duminică de locuitorii din împrejurimi, în jurul orei 21:30 pentru a interveni într-o dispută cu cuțite și topoare care fi avut loc în imediata apropiere a Helenenstraße. Strada este considerată principala zonă de divertisment a orașului Bremen, numeroase prostituate desfășurându-și activitatea acolo. De altfel, poliția ia regulat măsuri împotriva dealerilor stradali.\n\nMai mulți indivizi mascați, înarmați cu bâte și arme albe, au coborât din mai multe mașini cu numere de înmatriculare străine și au luat cu asalt SUV-ul românilor. După ce au distrus luneta și portiera șoferului, agresorii l-au scos pe bărbat din mașină, l-au bătut cu sălbăticie și l-au înjunghiat cu un cuțit. Într-un final, cuplul a reușit să scape din mâinile agresorilor.\n\nServiciile de urgență alertate au ajuns rapid la fața locului și au acordat primul ajutor bărbatului grav rănit. El a fost dus la camera de urgență cu răni care erau să-i pună viața în pericol.\n\nAtacatorii au reușit să fugă, iar poliția a declanșat o operațiune masivă de căutare, pentru a-i găsi. Potrivit primelor declarații ale cuplului, se pare că agresorii sunt tot românii, dar susțin că nu știu motivul atacului.\n\nPână la date concrete din anchetă, oamenii legii nu exclud reglări de conturi pentru a stabili influența locală.\n\nDin 2020, autoritățile germane colectează date pentru statistici privind astfel de atacuri și reglări de conturi între clanuri. Iar cifrele arată că Bremen se confruntă cu o mare problemă: cel puțin o dată pe zi are loc un atac cu cuțitul în vechiul oraș-port din Germania.\n\n„Numărul infracțiunilor care implică arme de înjunghiere a crescut alarmant în ultimele luni. Aproximativ jumătate dintre suspecți sunt cetățeni străini și doar câțiva sunt deportați din Bremen”, a declarat Jan Timke (52 de ani), șeful asociației alegătorilor „Bürger in Wut” pentru Bild.de. El cere pedepse mai aspre pentru infractorii care dețin arme albe și expulzarea celor străini în țările lor de origine.",
        "label": "Germania"
    },
    {
        "title": "Cine nu-și permite să mănânce o masă sănătoasă în Germania? - GermaniaMea.ro",
        "content": "După ce zilele trecute apărea știrea că unii germanii sunt prea săraci pentru a-și permite un concediu (vezi AICI ), acum se pare că și un prânz sau o cină echilibrat(ă) este greu de pus pe masă în aceste zile.\n\nUn număr tot mai mare de oameni din Germania nu își permit să mănânce zilnic mese cu carne, pește sau un echivalent vegetarian, arată un raport prezentat de Redaktionsnetzwerk Deutschland, citat de DW.com.\n\nAstfel, peste 11% dintre cei care locuiesc în Germania sunt prea săraci pentru a-și permite să mănânce meniuri echilibrate și complete chiar și la fiecare două zile, carnea și peștele fiind apariții rare pe mesele lor, potrivit biroului de statistică al UE - Eurostat.\n\nCifrele pentru 2022 au arătat o creștere de 0,9% față de anul precedent, la 11,4%, ceea ce înseamnă că aproximativ 10 milioane de oameni nu se hrănesc adesea adecvat. Această valoare crește la 19,3% în rândul părinților singuri - o creștere de 2,6% față de anul precedent.\n\nStatisticile au fost solicitate de partidul parlamentar din opoziţia socialistă din Germania, Partidul de Stânga – Die Linke .\n\nLiderul grupului parlamentar al Partidului de Stânga, Dietmar Bartsch, a acuzat guvernul de coaliție că nu a făcut nimic pentru a contracara „exploziile prețurilor la alimente”.\n\n„Supermarketul a devenit o fortăreață frauduloasă”, a spus el. „Cu cât prețul este mai mare, cu atât cota de paste cu ketchup este mai mare”, a adăugat el.\n\nEl a cerut o suspendare cel puțin temporară a taxei de vânzare pentru produsele alimentare esențiale, iar statul să controleze prețurile afișate în supermarketuri.\n\nBartsch a subliniat, de asemenea, că printre cei care suferă în mod deosebit se numără și copiii și a cerut introducerea unei alocații de bază garantate pentru copii.\n\nGermania, ca multe alte țări din întreaga lume, a înregistrat o inflație ridicată în ultima vreme, parțial din cauza invaziei Ucrainei de către Rusia.\n\nPreţuri duble la unele alimente în magazinele Penny\n\nÎn acest context, lanţul german de supermarketuri Penny tocmai ce a introdus luni o majorare vertiginoasă, dar temporară, de preţuri la anumite produse alimentare. Explicația? A oferi nouă produse de consum curent, de la cârnaţi la iaurt, la „adevăratul lor preţ de cost”, care include şi „efectele provocate solului, climei, apei şi sănătăţii”, motivează discounter-ul.\n\nDe exemplu, preţul unui pachet de brânză Massdam a urcat de la 2,49 până la 4,84 de euro, la cârnaţii de porc preţurile au fost majorate de la 3,19 până la 6,01 euro iar pentru o bilă de mozarella preţurile au fost majorate de la 0,89 până la 1,55 euro.\n\n„Aceste costuri invizibile sunt în mod inevitabil generate de-a lungul lanţurilor de aprovizionare, însă nu se reflectă decât parţial în preţurile de vânzare”, mai susține retailerul.\n\nPenny afirmă că prin această iniţiativă a dorit să „pună bazele unei discuţii mai ample cu privire la produsele alimentare”.\n\nVeniturile suplimentare generate de Penny de pe urma iniţiativei vor fi direcţionate spre o fundaţie care are drept obiectiv susţinerea fermierilor care s-au angajat să facă tranziţia la agricultura ecologică.\n\nOperaţiunea, pregătită împreună cu o serie de experţi în economie şi alimentaţie, va fi organizată până în data de 5 august în cele 2.150 de magazine Penny din Germania.",
        "label": "Germania"
    },
    {
        "title": "Cod roșu în Germania! Concentrație maximă de polen în aer! - GermaniaMea.ro",
        "content": "Alergiile și bolile de mediu se numără printre cele mai frecvente boli ale civilizației moderne. Expunerea la polen rămâne cea mai frecventă problemă a celor care suferă de alergii, iar locuitorii din Germania nu sunt ocoliți. Prin urmare, persoanele care suferă de alergie ar trebui să ia măsuri de precauție suplimentare și să aibă pregătite medicamentele necesare.\n\nServiciul Meteorologic German (DWD) tocmai a emis un avertisment că indicele de pericol la polen al țării este roșu, iar alergiile la febra fânului se vor agrava în mod deosebit în perioada următoare. Astfel, DWD a emis cel mai înalt nivel de avertizare în acest sens și sfătuiește persoanele din Germania care suferă de alergii să fie deosebit de vigilenți în aceste zile, până pe 9 iunie 2023.\n\nÎn Germania, valoarea cantității de polen de iarbă e de așteptat să rămână la cel mai înalt nivel și la începutul săptămânii următoare, pe măsură ce în republica federală începe sezonul cu concentrația ridicată de polen. Doar patru zone din țară, inclusiv sudul Bavariei și sudul Saxonia, sunt în prezent sub un cod de avertisment mediu spre mare. Sezonul durează de obicei între sfârșitul lunii mai și sfârșitul lunii iulie și este înregistrat pe Calendarul și Harta Hexal Pollen.\n\nCei interesați își pot instala Pollenflug App de unde pot afla prognozele privind concentrația de polen din aer pe zile. Acestea sunt emise folosind un model atmosferic cu o rezoluție de 12 km și aplicația trimite alerte personalizate.\n\nÎn prezent, polenul de măcriș și pătlagină e cel mai răspândit, dar și concentrația de polen de secară crește încet - încet.\n\nDupă contactul cu mucoasele nasului și ale tractului respirator, polenul eliberează proteine ​​care declanșează un răspuns imun în organism. Simptomele sunt mai ales: ochi lăcrimați, strănut și, de asemenea, tuse. Acest lucru poate dura până în luna octombrie, avertizează specialiștii. În tot acest timp, este important ca persoanele alergice să acorde atenție prognozelor privind cantitatea de polen și să evite expunerea în aer liber când indicele este mare. Precipitațiile pot curăța aerul de polen, dar dacă acestea sunt însoțite de furtuni, vânturile puternice sporesc inițial concentrația de polen.\n\nDuminică specialiștii indică și un grad foarte ridicat de particulele atmosferice (PM) și praf deșertic pentru Germania. Particulele atmosferice (PM) reprezintă materie microscopică în stare solidă sau lichidă care este suspendată în aer. Cele mai îngrijorătoare pentru sănătatea publică sunt particulele suficient de mici pentru a fi inhalate și care ajung în părțile cele mai adânci ale plămânului. Aceste particule au un diametru mai mic de 10 microni (aproximativ 1/7 din grosimea unui fir de păr de om) și sunt definite ca PM10. Sunt un amestec de materiale printre care se numără fum, funingine, praf, sare, acizi și metale. Particulele se formează și atunci când gazele sunt emise de către vehiculele motorizate și industrie în urma reacții chimice în atmosferă. PM10 se numără printre cele mai nocive dintre substanțele care poluează aerul și sporesc numărul și severitatea crizelor de astm, cauzează sau agravează bronșitele și alte afecțiuni pulmonare și, nu în ultimul rând, reduc abilitatea corpului de a lupta cu infecțiile.\n\nPotrivit DWD, peste 15% din populația Germaniei este alergică la polen, iar tendința este în creștere. Simptome precum curgerea nasului, conjunctivita și chiar astmul sunt asociate cu aceasta. În plus, există adesea reacții încrucișate cu alimente. Chiar dacă intensitatea reacțiilor alergice variază foarte mult de la persoană la persoană, potrivit alergologilor, există totuși o strânsă legătură între severitatea simptomelor și concentrația de polen din aerul respirat.",
        "label": "Germania"
    },
    {
        "title": "Român, implicat într-un jaf de 1 milion de euro în Germania - GermaniaMea.ro",
        "content": "Un șofer român (32 ani), angajat la o firmă de transport din Germania, urma să livreze pe 11 mai 2022 mai multe cutii pline cu monede din aur de la Aeroportul din Frankfurt la un dealer de aur din Erding, landul Bavaria, pentru monetăria de stat australiană Royal Australian Mint, informează Merkur.de.\n\nPână aici, nimic neobișnuit, doar că tentația privind conținutul transportului a fost atât de mare, încât conaționalul nostru nu s-a putut abține și, ajutat de cel puțin un complice, a furat parte din monede, valoarea acestora fiind estimată la 940.000 euro!\n\nAcum, problema este că monedele nu sunt de găsit, astfel că prejudiciul nu poate fi recuperat. În plus, monedele nu erau numerotate sau să aibă alte caracteristici unice care pot fi folosite pentru a le da de urmă.\n\n„Poate că ar avea sens să ne gândim la o mărturisire,” a declarat procurorul de caz Sandra Mesch.\n\nO astfel de mărturisire ar fi totuși prematură, dar va fi luată în considerare în procesul de pronunțare a sentinței. În momentul de față, românul își așteaptă sentința. Cel mai probabil, Tribunalul districtual din Lanshut îl va condamna pe românul în vârstă de 32 de ani la plata unei despăgubiri de aproape un milion de euro și la o pedeapsă de trei ani și jumătate de închisoare.\n\nProcurorul Sandra Mesch a dezvăluit că, pentru a ascunde fapta, românul a pus în schimbul aurului niște simple pietre. În mod evident, românul și complicii nu au acționat foarte inteligent.\n\n„Nici măcar nu au purtat mănuși în timpul miraculoasei transformări a aurului în banală piatră,” susțin anchetatorii, astfel că amprentele i-au dat de gol. Anchetatorii nu vorbesc decât despre amprentele românului. Celelalte probe ADN nu pot fi atribuite nimănui. Presa germană scrie, totuși că unele amprente ar aparține unei persoane de gen feminin.\n\nLa începutul audierii, judecătorul Thomas Lindinger a declarat că, în timpul recuperării probelor, au fost găsite potriviri ADN pe pietre. În plus, în timpul analizării telefonului mobil al acuzatului, anchetatorii au descoperit o fotografie făcută chiar în ziua furtului cu prada. Dacă, la început, românul nu și-a recunoscut fapta, la prezentarea probelor, acesta a admis furtul. Cu toate acestea, el nu a oferit nicio informație despre complici sau locul unde se află aurul.\n\nTot ce a declarat românul e că a operat furtul într-o parcare lângă autostradă.\n\nÎntre timp, un reprezentant al companiei care a organizat transportul din Australia în Germania - ar fi vizitat acuzatul în închisoare. Poliția a vorbit despre o „vizită monitorizată” care a durat 15 minute. Surse apropiate anchetei susțin că cel care l-ar fi vizitat pe român i-ar fi zis: „Nu spune nimic, avocatul se va ocupa de tot”. Impresia subiectivă a fost „că acuzatul a fost intimidat”.\n\nO procedură separată se desfășoară împotriva celorlalți angajați ai companiei de expediție.\n\nMonetăria australiană este cea care trebuie să plătească pentru pagubele produse, în calitate de client.\n\nPotrivit rapoartelor, aceasta a trimis monedele ca un transport obișnuit „pentru prima dată în istoria companiei\", aparent din motive de costuri.\n\nAstfel, monedele au fost încărcate pentru ultima etapă din avion în spatele unei dube cu o prelată.\n\nDestinatarul din Erding a fost oarecum surprins de vehiculul folosit pentru transportul monedelor. Angajații „nici nu s-au gândit că este vorba despre livrarea de metale prețioase, ci despre pliantele publicitare ale monetăriei, care de obicei vin cu un astfel de vehicul”, a spus ofițerului de caz din cadrul poliției din orașul bavarez, potrivit sueddeutsche.de.\n\n.Angajații nu au fost surprinși doar de tipul de transport folosit, ci și de cutiile cu monede care erau deschise. Privirile neîncrezătoare se văd clar pe înregistrările camerelor de supraveghere din sediul companiei.",
        "label": "Germania"
    },
    {
        "title": "Asistent medical din Germania, condamnat la închisoare pe viață - GermaniaMea.ro",
        "content": "Un tribunal din Munchen a condamnat un asistent medical în vârstă de 27 de ani la închisoare pe viață pentru că a ucis doi pacienți, informează TheLocal.de.\n\nCum s-a întâmplat asta? Administrându-le în mod deliberat medicamente, fără prescripție medicală. Motivul e uluitor!\n\nÎn timpul procesului său, asistentul medical, identificat drept Mario G, a recunoscut că le-a injectat pacienților sedative și alte cocktailuri de sedative în timp ce dormea în camera de recuperare a unui spital din Munchen.\n\n„Am vrut să fiu lăsat în pace”, a declarat bărbatul, care nu dorea să fie deranjat în timpul turei, când era adesea mahmur.\n\nAcesta a fost găsit vinovat și pentru alte șase capete de acuzare, printre care tentativă de omor.\n\nTrei dintre încercări l-au vizat pe intelectualul și scriitorul german Hans Magnus Enzensberger în noiembrie 2020, dar acesta a supraviețuit. Enzensberger a murit doi ani mai târziu din cauze naturale, la vârsta de 93 de ani.\n\nCei doi pacienți care au murit în urma acțiunilor lui Mario G. aveau 80 și 89 de ani.\n\nCazul a amintit de cel al celebrului asistent medical german Niels Högel, care a fost condamnat în 2019 la închisoare pe viață pentru uciderea a 85 de pacienți aflați în grija sa. Högel, considerat a fi cel mai prolific criminal în serie din Germania, le-a administrat pacienților injecții letale între 2000 și 2005, înainte de a fi prins, în cele din urmă, în flagrant.\n\nDin cauza gravității deosebite a infracțiunilor, tribunalul din Munchen a decis ca asistentul Mario G. să nu fie eligibil pentru eliberarea anticipată din închisoare după 15 ani. De asemenea, instanța i-a impus o interdicție pe viață de a lucra ca asistent medical.\n\n„Am făcut o mare greșeală. Eram conștient că ar putea duce la moarte, dar nu mi-a păsat\", a declarat acuzatul la începutul procesului.\n\nBărbatul a mai spus în instanță că, probabil, și-ar fi continuat practicile criminale dacă nu ar fi fost descoperit. În discursul său de încheiere, el spusese că îi pare rău pentru crimele comise.",
        "label": "Germania"
    },
    {
        "title": "Virusul care a revenit în Germania după trei decenii și face prăpăd! - GermaniaMea.ro",
        "content": "De aproape o săptămâna, Germania se confruntă cu o situație de criză sanitar-veterinară generată de febra aftoasă (Foot-and-Mouth Disease - FMD). Infecția virală foarte contagioasă nu este periculoasă pentru oameni, dar afectează bovinele și alte animale cu copite despicate, inclusiv oile și porcii.\n\nGermania a notificat, la 10 ianuarie, prin Sistemul Mondial de Informații privind Sănătatea Animalelor (WAHIS) al Organizației Mondiale pentru Sănătatea Animalelor (WOAH), apariția primului focar de febră aftoasă într-o fermă de bivoli de apă din landul Brandenburg, aflat în apropiere de Berlin. Focarul a cuprins 14 animale, dintre care trei bivoli au decedat și au fost confirmați cu această maladie de Institutul Friedrich Loeffler, laboratorul național de referință pentru febră aftoasă.\n\n„Exporturile de lapte şi produse lactate, carne şi produse din carne, piei şi produse din piele sunt aproape imposibile în prezent din cauza evoluției febrei aftoase. Țările terţe vor introduce imediat interdicţii cu privire la aceste bunuri exportate de Germania\", a transmis Ministerul german al Agriculturii.\n\nMinistrul german al Agriculturii, Cem Özdemir, a avertizat în privința unei „situații dramatice” dacă se vor găsi înmulți cazurile, dar a subliniat necesitatea unei transparențe deplină și a promis că „Germania nu are nimic de ascuns”.\n\nVirusul, prezent în toate secrețiile și excrementele animalului bolnav, poate fi transmis cu ușurință prin contact direct cu animalul infectat, inclusiv oamenilor, care îl pot transport și ei. De asemenea, infectarea se mai poate face și prin consumul de carne sau lapte infestate și netratate termic.\n\nRiscul de epidemie este cu atât mai mare cu cât virusul poate circula pe calea aerului, în special în zonele cu climă temperată, până la 60 km pe uscat și până la 300 km peste apă, se explică într-un comunicat de specialitate.\n\nFMD provoacă febră și formarea de vezicule cu lichid pe mucoasele bucale și pe membrele animalelor infectate. Boala este cauzată de un virus cu șapte serotipuri, fiecare având aceleași simptome. Perioada de incubație variază între 24 de ore și zece zile, iar în mod obișnuit simptomele apar în trei până la șase zile după infecție.\n\nSunt primele cazuri de febră aftoasă din ultimii 37 de ani confirmate în Republica Federală, iar maladia provoacă deja pierderi economice importante.\n\nÎn consecință, Marea Britanie a interzis marţi importul de jambon precum şi de alte produse din carne şi lactate provenite din Germania, în încercarea de a împiedică răspândirea febrei aftoase în Regat. Germania este al treilea mare exportator de carne de porc în Marea Britanie, cu o cotă de piaţă de 18%, şi al doilea mare exportator de produse lactate, cu o cotă de piaţă de 12%.\n\nDe asemenea, și în România, ANSVSA a demarat o serie de măsuri pentru prevenirea introducerii virusului și ia în calcul suspendarea importurilor din Bundesrepublik.\n\nExporturile de carne și produse lactate ale Germaniei în afara UE se confruntă cu restricții severe după confirmarea, vineri, a primului caz de febră aftoasă la animale.\n\nUnii specialiștii sunt convinși că virusul vine din afara Europei, ca armă biologică în războiul hibrid, sau a fost importat odată cu produse din carne sau cu animale vii, cel mai probabil din Africa.\n\nPentru a opri răspândirea virusului, fermele sunt închise, milioane de animale sunt sacrificate și incinerate, carnea, produsele din carne, furajele din depozite la fel. Chiar și la dimensiunea Germaniei, toate acestea implică niște costuri uriașe.\n\nSe estimează că oprirea exporturilor germane pe piețele din Asia va duce la o reorientare spre piețele intracomunitare, deci în UE, ceea ce va determina ca prețul cărnii și al laptelui să scadă.",
        "label": "Germania"
    },
    {
        "title": "Performanță negativă pentru aeroporturile din Germania - GermaniaMea.ro",
        "content": "Val de greve, proteste, blocaje IT, deficiențe în securitatea cibernetică – toate au dus vara aceasta la întârzieri și/sau anulări de zboruri pe aeroporturile din Europa, astfel că vacanțele multora au avut de suferit sau chiar au fost compromise.\n\nPotrivit noile date de la organizația nemțească pentru drepturile pasagerilor Flightright , cele mai îngrozitoare trei aeroporturi europene, din acest punct de vedere, au fost toate în Germania, informează iamexpat.de.\n\nAeroporturile Berlin-Brandenburg, Frankfurt și München au fost desemnate să ocupe cele mai rușinoase locuri într-un top al celor mai proaste aeroporturi europene pentru întârzieri și anulări în timpul verii anului 2024. După Aeroportul Zürich, Düsseldorf a fost, de asemenea, al cincilea cel mai prost de pe continent.\n\nDin cele 21.168 de zboruri în și dinspre Berlin din 20 iunie până în 4 septembrie 2024, 637 au fost anulate și 6.067 au fost întârziate.\n\nLa Frankfurt, 1.475 au fost anulate și 18.086 din cele 58.427 de zboruri au fost întârziate, iar la München 1.068 au fost anulate și 19.396 au fost întârziate din cele 42.920 programate.\n\nStudiul a explicat că întreruperile de pe aeroporturile germane au fost cauzate de „provocări semnificative”, cum ar fi lipsa de personal și grevă.\n\nSpre deosebire de evaluarea Flightright, aeroportul Berlin-Brandenburg a fost clasat recent ca cel mai bun aeroport din Europa de către un portal de călătorie din Marea Britanie. Munchen și Hamburg au ocupat, de asemenea, locurile al doilea și al patrulea, toate cele trei aeroporturi germane fiind lăudate pentru punctualitate.\n\nPotrivit Flightright, nu doar Germania, ci și întreaga regiune DACH - Germania (D), Austria (A) și Elveția (CH) - a fost copilul problemă al Europei când a fost vorba de anulări și întârzieri în această vară.\n\nÎntre 20 iunie și 4 septembrie anul acesta, din cele 49.000 de zboruri care au aterizat în Elveția, 19.000 au fost clasificate ca întârzieri, adică au aterizat cu o întârziere de 15 minute sau mai mult.\n\nCu 38,78% din zborurile sosind întârziate, acest lucru face ca Elveția să fie cea mai proastă țară din Europa din acest punct de vedere, chiar înaintea Greciei (36,97%) și Turciei (36,52%).\n\nÎn plus, 2,5% din zborurile către Elveția au fost anulate în perioada respectivă, cea mai slabă rată de pe continent, înaintea Germaniei (2,4%) și Austria (1,46%).\n\nUn alt studiu a analizat ratingurile medii de pe Google Review. Cei care au clasat cele mai bune aeroporturi vorbesc de o „experiență de călătorie fără stres\", apreciind că procesul de securitate a fost „ușor și eficient\" sau că a fost „foarte bine organizat”. Alte aeroporturi impresionează prin „personalul prietenos și mediul curat”.\n\nDe cealaltă parte, aeroporturile slab clasate au de făcut îmbunătățiri la toate capitolele.\n\n„Livrarea bagajelor a durat mai mult de o oră, lifturi minuscule pentru a ieși de la poartă și spațiul de la poarta de plecare este înghesuit\", notează un călător.\n\nLa altele, „securitatea este lentă și haotică la plecare și lentă la sosire\" sau „nu sunt suficiente locuri de staționare și odihnă, nu exista aproape niciun magazin\", potrivit unei alte persoane motivând astfel ratingul acordat. Alți călători s-au plâns că au fost nevoiți să plătească atunci când s-au dus la toaletă, unde, chiar și cu servicii contra-cost, era mizerie sau vasele erau deteriorate.\n\nSite-urile de recenzii folosesc adesea date neverificate și nesigure - lucru recunoscut chiar de Google - și prezintă o imagine confuză pentru consumatori și aeroporturi în ceea ce privește înțelegerea a ceea ce fac bine și ceea ce pot face mai bine.",
        "label": "Germania"
    },
    {
        "title": "Potop în Germania! Aeroporturi și pasaje inundate! - GermaniaMea.ro",
        "content": "Ploi neîntrerupte și torențiale, pământ acoperit de noroi şi ambuteiaje care se întind pe mai mulţi kilometri - așa arată peisajul în Germania acum. Vremea a fost instabilă în Republica Federală în ultima vreme, cu căldură insuportabilă amestecată cu grindină (după cum GermaniaMea.ro a relatat AICI ) și furtuni răsunătoare... la propriu.\n\nCondiţiile meteorologice infernale din ultimele zile au provocat inundații catastrofale în sud-vestul și centrul Germaniei, informează TheLocal.de. Acestea au dus la anularea a zeci de zboruri pe Aeroportul Internațional Frankfurt, cel mai aglomerat din țară, iar autoritățile abia au făcut față.\n\nÎncă de miercuri, cantități însemnate de apă s-au acumulat pe pistă, iar manipularea la sol a fost suspendată pentru mai bine de două ore, a anunțat presa germană. Conform site-ului aeroportului, 70 de zboruri au fost anulate până aproape de miezul nopții, iar 23 de zboruri, care aveau drept destinație finală Frankfurt, au fost redirecționate către alte aeroporturi.\n\nPe paginile de socializare au fost postate imagini uluitoare. Ușile de la intrările în metrou parcă nici nu existau în fața torentelor. Apa a curs cu nemiluita și pe scările metroului și pe șine.\n\nNatura dezlănțuită a dus și la inundarea mai multor străzi și pasaje. În Gelsenkirchen, districtul Ruhr din vestul țării, pompierii au salvat mai mulți oameni rămași blocați în propriile mașini, după ce au nu au mai putut ieși din pasajele subterane inundate.\n\nDe asemenea, în urma potopului, pompierii germani au fost nevoiți să intervină și în centrul landului german Hesse, în special în zona aeroportului.\n\nCu probleme asemănătoare s-a confruntat și orașul Nürnberg din Bavaria care a fost lovit joi de furtuni puternice și grindină, care au dus la perturbări majore, de la blocarea șoferilor în mașini la întreruperi de curent, inclusiv la semafoare. Potrivit operatorului de rețea de energie electrică N-Ergie, curentul s-a întrerupt în Gostenhof, Muggenhof, Sankt Leonhard, Lichtenhof, Großreuth, Schweinau și Ziegelstein.\n\nPasajul subteran din Nopitschstrasse din cartierul Schweinau s-a umplut cu apă atât de repede, încât șoferii au fost nevoiți să părăsească mașinile cu orice risc. Potrivit martorilor oculari, o familie cu doi copii a ieșit în ultimul moment.\n\nPe Gibitzenhofstrasse, o arteră importantă de la Südstadt din Nürnberg până în centrul orașului, salvatorii au fost trimiși în tunelul Steinbühler, vâslind cu bărci gonflabile până la mașinile abandonate pentru a se asigura că nu a mai rămas nimeni înăuntru. Ploaia abundentă a făcut, de asemenea, să se umple pivnițele și garajele subterane. Între timp, mai mulți copaci și ramuri au fost dărâmați de furtună.\n\nServiciile de urgență au fost apelate de sute de ori. Pompierii din Nürnberg au îndemnat oamenii să-i contacteze doar în caz de urgență.\n\nSpecialiștii Serviciul Meteorologic German (DWD) au emis pentru azi, vineri – 18 august, o avertizare de căldură pentru jumătatea de sud-est a țării, inclusiv Berlin și Brandenburg, când se așteaptă ca temperaturile să crească cu mult peste 30 de grade Celsius, la fel și în weekend.\n\nÎn zilele următoare sunt așteptate, totodată, și alte furtuni, dar avertizarea de „căldură extremă” rămâne în vigoare și pentru începutul săptămânii viitoare, în numeroase regiuni ale Germaniei.\n\n„Chiar și în timpul nopții, se va răci doar puțin în unele locuri”, a scris DWD. „Un astfel de stres termic poate fi periculos pentru oameni. Prin urmare, se recomandă cât mai multă hidratare și păstrarea zonelor interioare cât mai răcoroase.”",
        "label": "Germania"
    },
    {
        "title": "Germania: Noi controverse despre atacul de la târgul de Crăciun din Magdeburg - GermaniaMea.ro",
        "content": "Atacul cu mașina de la târgul din orașul german Magdeburg, care a ucis șase oameni cu puțin timp înainte de Crăciunul din 2024 (și despre care GermaniaMea.ro a relatat AICI ), nu va fi investigat ca un atac terorist, a declarat procurorul federal german Jens Rommel pentru canalul regional SWR.\n\nPotrivit acestuia, autorul atacului - psihiatrul saudit Taleb Al-Abdulmohsen (50 de ani) - care s-a descris ca un ex-musulman, a dus la bun sfârșit acest act „din frustrare personală” și nu a țintit instituții de stat.\n\n„Avem nevoie de un context specific de securitate de stat. Asta înseamnă că avem nevoie de un atac asupra statului în ansamblu sau asupra principiilor noastre constituționale”, a spus Rommel. El a adăugat că atacul a fost, de asemenea, direcționat către târgul de Crăciun în sine.\n\nMagistratul german a menționat că, spre deosebire de atacul fatal cu cuțitul din orașul Solingen , suspectul nu era legat de vreo organizație specifică, cum ar fi grupul Stat Islamic, care și-a asumat responsabilitatea pentru atacul de la un festival din august anul trecut.\n\nÎn plus, autoritățile au mai precizat că atacatorul avea un profil complex, atipic pentru cei care comiseseră astfel de atacuri în Germania în trecut.\n\nPrin urmare, incidentul va fi, probabil, investigat de procurorii de stat din Germania, și nu de Parchetul Federal, care se ocupă de acte de terorism.\n\nPericulos, dar nu prea...\n\nDespre Taleb Al-Abdulmohsen s-a aflat că a renunțat la Islam și a întreținut un site web care ar fi ajutat foștii musulmani să fugă de persecuția din țările lor de origine. De asemenea, și-a exprimat simpatia pentru partidul de extremă dreapta Alternativa pentru Germania (AfD) și politicile sale antiimigrație. Toate acestea nu au reprezentat un pericol în viziunea autorităților germane de securitate, chiar dacă suspectul fusese subiectul mai multor sesizări de-a lungul anilor, inclusiv din partea guvernului saudit, începând cu anul 2013.\n\nPotrivit ministrului Justiției din Germania, Volker Wissing, în ciuda investigațiilor asupra comentariilor amenințătoare ale suspectului, declarațiile sale politice erau „atât de confuze încât niciun model al autorităților de securitate nu i se potrivea”.\n\nÎntre timp, ancheta asupra atacatorului continuă în Saxonia-Anhalt. Medicul saudit se află în închisoarea de maximă securitate JVA Burg, într-o cameră de detenție „special protejată”, unde este monitorizat permanent de ofițerii judiciari.\n\nPentru a preveni sinuciderile, prizonierii BGH trebuie să poarte haine din hârtie, astfel încât să nu se sugrume cu bucăți de țesătură. Psihiatrul este izolat față de alți deținuți și poate să aibă contact doar cu avocații săi. Are dreptul la o oră liberă pe zi, pe care el însuși decide dacă o folosește.\n\nImediat după incident, anchetatorii au găsit în BMW-ul închiriat de Taleb Al-Abdulmohsen și folosit ca „armă” a atacului un testament.\n\nPotrivit spiegel.de, asasinul se aștepta să moară în timpul acțiunii sale criminale. El a lăsat scris ca toate bunurile pe care le deține să fie lăsate Crucii Roșii din Germană.\n\nFaptul că atacul de la Magdeburg a fost declarat ca fiind unul deliberat și nu terorist, nu liniștește cu nimic populația. Opinia publică critică reacția întârziată a autorităților și e mai furioasă și mai îngrozită.\n\nZiua de 16 ianuarie a fost dedicată victimelor atacului de la Magdeburg și marcată printr-o ședință specială a Comisiei de Interne în Bundestag-ul german.\n\n„Ce valorează un stat care nu poate garanta siguranța cetățenilor săi? Cum vrea un stat să-și privească cetățenii în față după ce i-a lăsat fără apărare în fața unui asasin pe care l-a cunoscut? Teroristul din Arabia Saudită era cunoscut autorităților – spre deosebire de mulți alți atacatori. A intrat adesea în conflict cu legea înainte de a-și conduce mașina cu viteză mare în piața de Crăciun”, relatează presa din Germania.\n\nCu toate acestea, rămâne neclar ce știa în detaliu despre el Biroul de poliție penală de stat din Saxonia-Anhalt, care este responsabil cu evaluarea periculozității sale, și de ce drumul său către radicalizare nu a fost analizat. Se spune că doctorul a trimis de mai multe ori mesaje crude către Ministerul Federal de Interne. În februarie 2023, el a amenințat că va ucide 20 de oameni pe străzile din Berlin pentru a obține dreptate.\n\n„Acesta este miezul problemei, se pare că pericolul lui nu a fost evaluat corect, probabil pentru că era complet opusul unui islamist”, a declarat purtătorul de cuvânt al Verzilor pentru politica internă în parlamentul de stat al Saxonia-Anhalt, Sebastian Striegel (43 de ani), citat de focus.de.",
        "label": "Germania"
    },
    {
        "title": "Germania: Răsturnare de situație în cazul dispariției româncei Alexandra R. - GermaniaMea.ro",
        "content": "Se împlinesc nouă luni de când Alexandra R., gravida româncă stabilită în Nürnberg, Germania, a dispărut în mod misterios. Polițiștii nu au reușit să-i dea de urmă nici după investigarea a nu mai puțin de 900 de piste, cercetările extinzându-se și în România, așa cum GermaniaMea.ro a relatat AICI .\n\nAzi, însă, anchetatorii au dat publicității faptul că fostul soț al româncei, Dejan B., în vârstă de 50 de ani, și partenerul său de afaceri , Ugur T., în vârstă de 48 de ani, au fost arestați în baza unui mandat al Tribunalului Nürnberg. Ambii sunt suspecți că au răpit și ucis-o pe Alexandra R. la 9 decembrie 2022, potrivit merkur.de.\n\nExistă o suspiciune întemeiată că a fost victima unei infracțiuni violente. Bănuiala asupra fostului ei partener de viață și a partenerului său de afaceri a devenit mai concretă, explică Parchetul și Poliția. „Au existat și legături de afaceri între Alexandra R. și acuzat”, se arată într-un comunicat comun.\n\nDupă despărțirea de Alexandra, din primăvara anului 2022, se spune că Dejan B. ar fi amenințat-o. Împreună cu partenerul său de afaceri, Ugur T., ar fi obținut în mod fraudulos un titlu executoriu pentru o sumă de bani de șase cifre, (respectiv 797.227 de euro potrivit Bild.de), împotriva româncei de 39 de ani, pe care Alexandra R. a reușit să-l anuleze într-un proces civil. În plus, ea a depus mai multe acuzații penale împotriva fostului soț.\n\nAnchetatorii presupun acum că cei doi bărbați arestați au complotat și au răpit-o pe româncă la finele anului trecut, au ucis-o și i-au ascuns cadavrul într-un loc deocamdată necunoscut.\n\n„Urmele includ indicii și abordări investigative de la verificări de alibi, la amprente, la indicii primite prin telefon”, explică un purtător de cuvânt al sediului poliției din Franconia Centrală într-un interviu pentru inFranken.de.\n\nExperții financiari din poliție s-au ocupat și de anchetarea rețelei financiare dubioase a celor doi. Este vorba despre mașini de lux și companii fictive.\n\nPurtătorul de cuvânt al autorității de anchetă Heike Klotzbücher a declarat că probele sunt suficiente pentru a justifica „bănuielile rezonabile”. Potrivit Nürnberger Nachrichten, mesajele SMS și WhatsApp se numără printre dovezi. Potrivit acestuia, cele două mesaje „Nu pot continua” și „Am făcut atâtea rahaturi” ar fi fost trimise de pe telefonul mobil al victimei în ziua dispariției acesteia.\n\nPoliția a format un grup special de 24 de anchetatori, a căutat indicii și a efectuat mai multe percheziții la scară largă. Cel mai derutant indiciu a fost când la aproape două luni de la dispariția româncei, i-a sunat brusc telefonul mobil în Bologna (Italia). Cel mai probabil, cei doi suspecți la acea vreme, au încercat să inducă în eroare organele de urmărire penală.\n\nUn cadavru nu a fost încă găsit. Cu toate acestea, un martor este convins că cei doi bărbați au ucis-o, a spus procurorul Heike Klotzbücher. Anchetatorii au căutat corpul Alexandrei R. în tot Canalul Main-Dunăre, folosind câini de urmă, care pot detecta mirosul cadavrelor din apă. În cursul anchetei, ofițerii au percheziționat și o hală comercială din zona Hilpoltstein.\n\nCei doi suspecți au fost aduși în fața judecătorului de instrucție de la Tribunalul Nürnberg în cursul zilei de miercuri. El va decide dacă rămân în arest. Cercetările continuă în acest caz.\n\nAlexandra R. trăia în Germania încă din copilărie, fusese căsătorită și în urmă cu 2 ani, împreună cu fostul ei soț, înfiaseră o fetiță. Locuia în Katzwang, era șefa unei sucursale a Postbank, iar la momentul dispariției era în concediu prenatal. În luna februarie 2023 ar fi trebuit să dea naștere unui băiețel.",
        "label": "Germania"
    },
    {
        "title": "6 lucruri de știut despre cultul germanilor pentru sparanghel - GermaniaMea.ro",
        "content": "Soarele strălucește și primii copaci înfloriți deja conferă o stare de bine, doar că, în Germania, starea de bine nu poate însemna decât un singur lucru: începutul Spargelzeit -ului - un moment deosebit de fericit în calendarul fiecărui neamț. Altfel spus, primăvara pentru germani începe cu sezonul sparanghelului.\n\nAceastă perioadă trecătoare a anului începe pe la jumătatea lunii aprilie, când sunt recoltate primele loturi de sparanghel alb, și se termină de obicei pe 24 iunie, la timp pentru începutul verii. Astfel, nemții se bucură de Spargelsilvester – Anul Nou al Sparanghelului exact de Johannistag - Nașterea Sfântului Ioan Botezătorul.\n\nAșa cum le place să spună fermierilor germani: „ Kirsche put/rot, Spargel tot ” (cireșe roșii, sparanghel mort). Nu pentru că legumele cu tulpină mor pe măsură ce se coc cireșele, ci pentru a proteja plantele. Plantele de sparanghel pot trăi peste zece ani. Când recolta se oprește, planta poate crea noi rezerve în rădăcini, astfel încât tulpinile nobile să crească din nou în primăvara viitoare. Odată cu sfârșitul sezonului sparanghelului, începe sezonul cireșelor. Dar cum a devenit această umilă legumă un simbol cultural atât de îndrăgit?\n\nGermaniaMea.ro vă explică șase lucruri pe care poate nu le știi despre obsesia germană pentru Spargel....\n\nFascinația germanilor pentru sparanghel pare nemărginită și de când lumea. Dacă ai senzația că Germania nu ar fi Germania fără Spargel, ai parțial dreptate. Probabil cuceritorii romani sunt cei care au adus leguma cu ei pe măsură ce s-au stabilit în zone extinse ale Europei și există dovezi care sugerează că aceasta a fost cultivată și consumată în Germania încă din secolul al II-lea. Vechii greci şi romani foloseau o denumire persană – asparag – care însemna lăstar. În timpul lui Ludovic al XIV-lea al Franței sparanghelul era considerat „regele legumelor”. Regelui i-a plăcut atât de mult încât a cerut ca în grădinile sale să fie făcute sere care să-i asigure sparanghel tot timpul anului.\n\nÎn secolul al XIX-lea, conservarea acestei legume în borcane însemna că oamenii se puteau bucura de ea tot timpul anului, iar în anii 1980, fermierii germani au descoperit că acoperirea culturilor în plastic le-ar putea permite să cultive suficient Spargel pentru toată lumea. În zilele noastre, există aproape 1.500 de producători de Spargel în Germania, iar în fiecare an se consumă circa 125.000 de tone de sparanghel.\n\nSpargelzeit este doar unul dintre numeroasele exemple ale dragostei Germaniei de a consuma produse de sezon: de la rubarbă în aprilie până la dovleci în august, puteți urmări schimbarea anotimpurilor din varietatea de feluri de mâncare din farfurie.\n\nAșa că data viitoare când veți citi Spargelkarte (meniul cu sparanghel) în restaurantul dvs. german preferat, profitați de sezon și asigurați-vă că mâncați pe săturate această legumă.\n\nNu ar fi cu adevărat o tradiție germană dacă nu ar fi implicată o rivalitate regională sănătoasă - și veți observa că oriunde ați merge în această perioadă a anului, varietatea locală de Spargel domnește peste tot.\n\nÎn Bavaria, de exemplu, veți vedea supermarketuri locale și piețe de fermieri care își fac publicitate asiduă la al lor Schrobenhausner Spargel , în timp ce în Baden-Württemberg veți vedea adesea Swetzinger Spargel în meniu. Între timp, în Renania de Nord-Westfalia, așteptați-vă să-i auziți pe localnici laudând Münsterländer Spargel , în timp ce în Berlin și Brandenburg, Beelitzer Spargel este la putere.\n\nPentru aceste orașe și comunități, se simte adesea că economia locală este construită pe Spargel - și identitățile lor locale sunt construite și în jurul ei. În Beelitz, de exemplu, vizitatorii sunt întâmpinați în Spargelstadt de mici figurine de sparanghel zâmbitoare, iar dacă vii în timpul Spargelzeit, s-ar putea să întâlnești mascota orașului - Spargelino.\n\nMai mult decât o legumă, un simbol cultural\n\nDa, oamenii iubesc gustul sparanghelului, dar aruncați o privire la obiceiurile și tradițiile care îl înconjoară și vă veți da seama că este vorba despre mai mult decât o gustare hrănitoare cu unt.\n\nÎn special în zonele rurale, Spargelzeit este într-adevăr o sărbătoare a începutului primăverii și un motiv pentru a organiza evenimente sociale și culturale pe măsură ce vremea se încălzește și serile se prelungesc.\n\nAceasta este perioada aceea a anului în care festivalurile populare încep să apară în toată țara, când germanii organizează excursii cu bicicleta în mediul rural cu o oprire la Spargelhof-ul lor preferat pentru a savura niște șuncă, cartofi, sparanghel și sos olandez și când niște localități își aleg o tânără pe care să o desemneze „regina lor sparanghel”.\n\nÎn aceste comunități, a fi ales ca Spargelkönigin de anul acesta este o mare onoare. Regina sparanghelului are un program aproape non-stop de evenimente și apariții în presă, servind drept întruchiparea tinerească a noului sezon de primăvară care a sosit.\n\nCare sunt beneficiile pentru sănătate?\n\nSparanghelul a fost apreciat pentru proprietățile sale benefice pentru sănătate de mii de ani - atât de mult încât grecii antici îl considerau chiar o plantă sacră.\n\nCu conținutul său ridicat de apă, este incredibil de sărac în calorii, dar bogat în vitamine și minerale, ceea ce îl face complementul perfect pentru alimentele de bază bogate în carbohidrați sau proteine ​​din Germania, cum ar fi carnea de porc și cartofii. De asemenea, se întâmplă să fie bogat în antioxidanți, așa că este ideal pentru a savura după un antrenament intens.\n\nDin păcate, fotosinteza nu are loc în aceeași măsură și la sparanghelul alb – emblema germanilor, astfel că acesta este ceva mai puțin bogat în vitamine decât versiunea verde. Dar dacă preferați aroma mai delicată a sparanghelului alb clasic, cu siguranță nimic nu vă va împiedica să vă bucurați de un aliment extrem de sănătos. Cel mai adesea, veți fi îndemnat să-l savurați în mod clasic, cu niște șuncă, cartofi fierți și sos olandez untos.\n\nSparanghelul e foarte versatil. El se transformă ușor într-o garnitură pentru o friptură sau șnitel sau se poate încorpora într-o salată răcoritoare de vară. Există un milion de moduri de a te bucura de sparanghel. Pe internet abundă de „Rețete cu sparanghel”, o adevărată comoară de idei culinare.\n\n„Febra” sparanghelului a atras și românii, nu la consumat, ci la cultivat și recoltat. Sunt bine-cunoscute anunțurile care caută muncitori sezonieri din România (găsești mai multe pe GermaniaMea.ro AICI ), o „forţă de munca\" vitală în Germania.\n\nDin păcate, au fost semnalate numeroase cazuri de presa europeană (inclusiv de GermaniaMea.ro AICI ) despre situația precară cu care se confruntă sute de mii de lucrători români în ceea ce privește drepturile lor la muncă, sănătate și siguranță.\n\nÎn timp ce unii conaționali se întorc frecvent din Germania, după trei luni de muncă istovitoare ca sezonieri, 10 ore pe zi fără pauză, cu aproape 2.000 de euro în buzunar, alții au ales să cultime chiar ei sparanghelul în Romania.\n\nSparanghelul românesc este cultivat în România de puțină vreme, dar totuși suprafețele sunt în creștere. Iar asta grație cererii mari. Trei ani durează până la prima recoltă, dar așteptarea merită, spun unii, care vând cu 55 – 60 de lei kilogramul.",
        "label": "Germania"
    },
    {
        "title": "Grevă feroviară în Germania! Consecințe majore! - GermaniaMea.ro",
        "content": "Angajații căilor ferate și transporturilor din Germania nu renunță la ceea ce consideră că li se cuvine și anunță o grevă de avertisment de 50 de ore, informează iamexpat.de.\n\nMai exact, Sindicatul Feroviar German (EVG) vrea să paralizeze în mare măsură traficul feroviar de marfă şi călători în Republica Federală, începând de duminică seara (14 mai), de la 22:00, până marți (16 mai) noaptea, la 24:00. Astfel, toate trenurile inter-orașe IC și ICE de mare viteză vor rămâne în depourile lor în această perioadă.\n\nÎn special în zona de marfă, oprirea îndelungată va avea consecințe notabile și, prin urmare, și efecte economice.\n\nGreva va fi cea mai recentă dintr-un val de acțiuni industriale în mai multe țări europene, deoarece criza costului vieții afectează veniturile.\n\n„Întrucât se întâmplă puține lucruri la mesele de negociere, va mai fi o grevă”, a declarat Cosima Ingenschay, ofițerul de negocieri colective EVG.\n\nAceastă Warnstreik („grevă de avertisment”) va fi a treia în acest an, sindicatul cerând o creștere a salariului cu 12%, cu cel puțin 650 de euro pe lună, pentru aproximativ 180.000 de angajați Deutsche Bahn (DB).\n\nDB a propus o ajustare cu inflația fără taxe, în mai multe etape, în valoare totală de 2.850 de euro. În plus, salariile vor fi majorate treptat începând cu martie 2024 – cu un total de 10% pentru grupele de salarii inferioare și medii și cu 8% pentru grupurile de salarii superioare.\n\nDacă nu se ajunge la un consens, următoarea rundă de negocieri între EVG și șefii DB este programată pentru 23 mai. Deoarece negocierile au fost până acum eșuate, EVG acuzând DB că nu ia în serios revendicările angajaților lor. „Presiunea a crescut semnificativ, deoarece angajatorii nu ne-au lăsat altă alternativă”, a explicat negociatorul EVG Kristian Loroch.\n\nEVG a mai spus că dorește să clarifice anumite întrebări despre angajații care lucrează pe salariul minim la DB, raportând că aproximativ 2.000 de angajați DB au primit doar salariul minim prin plăți suplimentare, deoarece salariul minim în Germania a crescut mai repede decât grilele de salariu ale companiei.\n\nÎn timpul grevei de 50 de ore, multe rute nu vor fi tranzitabile - acest lucru a fost anunțat și de către Südwestdeutsche Eisenbahn-Gesellschaft (SWEG), deținută de stat, pe site-ul său. SWEG operează multe conexiuni de transport local în Baden-Württemberg, inclusiv în zonele mari Stuttgart, Heilbronn-Franken, Ulm și Freiburg.\n\nDeși SWEG a ajuns deja la acorduri salariale pentru angajații săi, ca și în grevele anterioare, membrii EVG ar putea paraliza și semnalizatoarele - iar fără această infrastructură trenurile SWEG nu pot circula. Cu toate acestea, serviciul de autobuz va fi menținut.\n\nSăptămâna trecută, cea mai recentă rundă de negocieri s-a încheiat cu DB oferind o sumă forfetară de 2.850 de euro angajaților săi, în locul creșterii salariale de 650 de euro pentru 12 luni. EVG a respins această ofertă ca fiind insuficientă.\n\nAnunțul de grevă vine în același timp cu rapoartele din presa că mii de directori DB au primit bonusuri substanțiale, în valoare totală de trei cifre în milioane la sfârșitul lunii aprilie 2023. Potrivit NDR și Süddeutsche Zeitung, aceste bonusuri au fost plătite la 30.000 de angajați, dintre care 3.800 sunt manageri.",
        "label": "Germania"
    },
    {
        "title": "Care sunt originile germane ale iepurașului de Paște? - GermaniaMea.ro",
        "content": "Îndrăgit de copiii, mai ales în Marea Britanie și S.U.A., iepurașul de Paște a devenit unul dintre cele mai recunoscute simboluri ale sezonului de primăvară și în Europa. Dar cine nu știe, se pare că originile sale se regăsesc în... Germania.\n\nPuteți mulțumi Germaniei pentru toate amintirile din copilărie despre vânătoarea de ouă colorate și devorarea deliciilor din ciocolată acoperite cu acele urechi lungi distinctive. Asta pentru că iepurașul de Paște provine din tradiția germană luterană a Osterhase - literalmente „iepure de Paște”.\n\nDar, potrivit lui Manfred Gräfe de la Fundația Muzeului Orașului Berlin, originile exacte ale folclorului Iepurașului de Paște sunt necunoscute și există o serie de teorii diferite.\n\nGräfe a explicat pentru The Local că iepurele are o legătură specială cu temele învierii și vieții eterne ale sezonului creștin de Paște. Acest lucru se datorează faptului că iepurașii tineri se nasc pe lume cu „ochi deschiși”, adică sunt pe deplin dezvoltați.\n\n„Oamenii obișnuiau să creadă că dorm cu ochii deschiși și că sunt „întotdeauna treji” de la naștere”, a explicat Gräfe. „De aceea, ei au devenit un simbol al vieții veșnice, la fel ca și oul”.\n\nO teorie care este răspândită pe scară largă este că iepurele a fost un însoțitor al unei zeițe germanice a primăverii pe nume Ostara, pentru care se presupune că se numește cuvântul german pentru Paște - Ostern. Dar Gräfe avertizează că existența reală a unei zeițe Ostara este foarte contestată.\n\nMai probabil, potrivit fundației muzeului, legătura dintre iepure și ou are un fundal foarte... agrar.\n\nÎn Evul Mediu, Joia Luminată sau Joia Mare dinaintea Paștelui era, de obicei, sfârșitul anului pentru diferite activități și, prin urmare, momentul când fermierii trebuiau să-și plătească cotizațiile proprietarilor de terenuri. Datorită restricțiilor alimentare din timpul Postului Mare, care precede Paștele, ei aveau un surplus de ouă, așa că adesea plăteau aceste cotizații cu ouă fierte și iepuri de câmp pe care îi vânau pe câmpurile lor.\n\nAceastă combinație de iepure și ouă a devenit astfel consacrată în mintea oamenilor.\n\nPână în secolul al XVII-lea, părinții le spuneau copiilor că ouăle provin de la iepurași de Paște. Dar vulpile, cocorii și berzele au fost uneori acele creaturi mistice care aduceau ouăle, în funcție de regiune. Până la sfârșitul celui de-al Doilea Război Mondial, iepurașul devenise ceva tradițional. Și, desigur, iepurașul nu a rămas doar în Germania, călătorind în străinătate în locuri precum Statele Unite cu imigranți germani sau prusaci.\n\nUnii specialiștii spun că tradiția de a picta ouă de Paște este, de asemenea, germană: cel mai vechi ou împodobit care a supraviețuit datează din secolul al IV-lea d.Hr. și a fost descoperit într-un sarcofag romano-germanic de lângă Worms, în Renania-Palatinat.\n\nO altă legendă spune că într-o zonă săracă din Germania, unele mămici iubitoare, dar lipsite de posibilități financiare, au avut inițiativa de a pregăti copiilor lor o surpriză de Paște, dăruindu-le ouă fierte colorate, pe post de jucării cadouri Paște comestibile. Pentru a păstra secretul, au ascuns ouăle cu o zi înainte, într-un tufiș de la marginea pădurii. Surpriza a fost că în joaca lor copii s-au apropiat de marginea pădurii și au zărit un iepuraș țâșnind din tufișul cu ouăle ascunse. Acesta a luat-o la fugă, dar astfel copii au descoperit ascunzătoarea cu ouă colorate. Convinși fiind că iepurașul le-a adus în dar ouăle în ajunul Paștelui, copii și-au adus cadourile acasă, iar mamele au păstrat secretul și astfel a început tradiția Iepurașului de Paște.\n\nPe de altă parte, germanii sunt primii care au inventat dulciurile în forma de iepurași, la 1800, din aluat de foi și zahăr, perioadă în care în Franța și Germania apar și primele ouă din ciocolată.\n\nIepurașul de Paște nu are o însemnătate religioasă, este mai mult un simbol păgân, care amintește de primăvara și de trezirea la viață a naturii.\n\nÎn prezent, la fel ca și Moș Crăciun care are o reședință oficială, în Laponia, și o adresă exactă la care primește scrisori de la copiii cuminți cu dorințele lor, așa există o adresă oficială a iepurașului de Paște. Este vorba despre localitatea germană Ostereistedt - „Orașul ouălor de Paște\", din Saxonia Inferioară, unde ajung anual zeci de mii de scrisori, de la copiii din toată lumea, cu dorințe. Copiii îi pot scrie la:",
        "label": "Germania"
    },
    {
        "title": "Germania: În ce domenii sunt disponibile cele mai multe locuri de muncă? - GermaniaMea.ro",
        "content": "Într-un sondaj pe aproximativ 45 de milioane de anunțuri de angajare afișate online între 2019 și 2023, cercetătorii de la Fundația Bertelsmann au încercat să își dea seama care sunt sectoarele care caută cu disperate lucrători în Germania. Studiul a analizat 1.210 profesii în total, cu mai puține locuri de muncă temporare, informează TheLocal.de.\n\nS-a constatat că se caută, în mod deosebit, angajați pentru două tipuri de servicii – logistică și depozitare, după cum se observă și în anunțurile postate AICI de GermaniaMea.ro.\n\nNevoia tot mai mare de personal logistic în depozite este legată de creșterea serviciilor de vânzare în retailul online din timpul pandemiei. Când magazinele fizice au fost nevoite să-și închidă ușile sau să pună restricții de intrare, mulți oameni au apelat la companii precum Amazon sau la serviciile online ale diferitelor branduri de retail pentru a cumpăra bunuri.\n\nAceastă schimbare a obiceiurilor de cumpărare a avut un impact major asupra pieței muncii: în 162 din 401 de districte din Germania, Bertelsmann a constatat că majoritatea ofertelor de joburi erau pentru locuri de muncă în depozit.\n\nÎn orașe și zonele metropolitane, totuși, angajatorii erau disperați să găsească personal de secretariat și administrativ. Acestea au ajuns în fruntea clasamentului în aproximativ un sfert dintre districtele chestionate (101) și au reprezentat cel mai mare număr de anunțuri de angajare din întreaga țară anul trecut.\n\nNumai în 2022, 254.499 de posturi pentru angajați de birou și secretariat au fost postate online, urmate de 253.487 de anunțuri de angajare pentru domeniul de logistică.\n\nMai puține locuri de muncă calificate pe piață\n\nÎn mod oarecum surprinzător, anunțurile de angajare pentru muncitori calificați - unde Germania se luptă cu deficite majore - au scăzut în ultimii ani.\n\nCele trei poziții cu cele mai mari pierderi între 2019 și 2022 sunt muncitorii calificați în mecatronică, care au coborât cu 76 de locuri în clasament, tehnicienii de scule, care au scăzut cu 54 de locuri, și funcționarii bancari, care au scăzut cu 43.\n\n„Pentru multe ocupații calificate, angajatorii au demonstrat o oarecare reținere în ultimii ani”, a spus autorul studiului și expertul în ocuparea forței de muncă Gunvald Herdin. „Aceasta pare să se schimbe din nou în 2023”.\n\nEl spune că ponderea locurilor de muncă calificate a scăzut cu mai mult de 4 puncte procentuale din 2020 până în 2022, la aproximativ 37%.\n\n„Cu toate acestea, în prima jumătate a anului 2023, există din nou o pondere mai mare a posturilor vacante pentru muncitori calificați, cu puțin sub 41%”, a adăugat el.\n\nCea mai mare creștere a pozițiilor disponibile vine din sectorul sănătății. Ofertele pentru psihiatri și psihoterapeuți au urcat 106 locuri în clasament, fiind urmate de specialiști în tehnologie pentru ambalajele din hârtie (cu 97), îngrijitori pentru copii și cadre didactice (cu 62) și specialiștii în medicină internă (cu 59).\n\nPotrivit studiului, există o cerere de lucrători la toate nivelurile economiei - nu doar în roluri top sau calificate.\n\n„Spre deosebire de ceea ce se crede adesea, pozițiile entry-level nu dispar. În schimb, ele se schimbă continuu pe parcursul evoluțiilor pieței și al digitalizării”, a explicat Herdin.\n\nDe exemplu, în afară de joburile în cadrul depozitelor, la mare căutare în prima jumătate a anului 2023 au fost joburile în curățenie, catering și de manipulare a stivuitorului.\n\nPe fondul pieţei muncii aflate sub presiune, cât şi a inflaţiei, angajaţii din sectorul public german par să complice situația și lupta cu Banca Central Europeană (BCE). Ei cer majorări salariale de 10,5% pentru 12 luni, lansând o nouă rundă de negocieri, notează Bloomberg.\n\nCu 300.000 de poziţii disponibile în sectorul public german, oamenii din multe instituţii muncesc pănă aproape de epuizare, a declarat Frank Werneke, şeful sindicatului Verdi.\n\nTrei runde de negocieri cu angajatorii sunt programate a avea loc până în prima jumătate a lunii decembrie.",
        "label": "Germania"
    },
    {
        "title": "Zile de foc în Germania weekend-ul acesta! Temperaturi de 37°C! - GermaniaMea.ro",
        "content": "Valul de căldură se simte apăsător în multe locuri din Europa, cu maxime chiar și de 45 de grade Celsius în țările din est și centru. Dimineața zilei de joi a adus minime extrem de ridicate și în zone unde nopțile nu sunt de obicei tropicale, cum ar fi în Germania - minima nopții a fost de +25°C la Weinbiet la 553 m altitudine și de +24°C la Dresda.\n\n„Niciodată până acum o temperatură minimă la stația meteo respectivă nu a fost atât de ridicată”, spune meteorologul Dominik Jung pentru wetter.net.\n\nPentru acest weekend, harta meteo pentru Germania devine de un roșu intens care înseamnă grad ridicat de ultraviolete, potrivit Serviciului Meteorologic German (DWD). Altfel spus, din weekend vine următorul val de caniculă cu risc de vreme severă.\n\nSpecialiștii prognozează din nou temperaturi de aproximativ 30-33°C vineri, în partea de sud și chiar și 35°C sunt de așteptat ca termometrul să indice în partea de sud-est. Valul de căldură își are originile în Marea Mediterană, unde temperaturile sunt setate să urce până la 45°C în acest weekend. Dar, pe măsură ce aerul cald călătorește pe continent și va deveni irespirabil prin regiunile de est ale țării, regiunile de vest ale Germaniei vor rămâne relativ reci.\n\nPentru sâmbătă (15 iulie), vremea se anunță deosebit de caldă, marcând începutul uneia dintre cele mai fierbinți zile ale anului de până acum. Semnalele meteo indică din nou un grad ridicat de căldură, dar și umezeală, în același timp. Potrivit specialiștilor meteorologici, căldura va fi „extrem de apăsătoare”, cu un nivel ridicat de disconfort termic - 35 până la 38°C.\n\nPe măsură ce aerul fierbinte se îndreaptă spre Scandinavia, perioada de căldură va fi probabil „scurtă, dar acerbă”, a declarat și meteorologul Jan Schenk, citat de TheLoca.de.\n\nPe tot parcursul zilei, locuitorii din Berlin, Dresda și München ar trebui să aibă ventilatoare la îndemână, deoarece meteorologii se așteaptă ca mercurul să atingă între 34 și 37°C. La Frankfurt, totuși, va rămâne o temperatură de 26 de grade Celsius, dar mai puțin copleșitoare, cu vreme similară în regiunile de coastă din nord și în Hamburg.\n\n„Stresul termic poate fi periculos pentru organismul uman și poate duce la o varietate de probleme de sănătate. Evitați căldura ori de câte ori este posibil, beți multă apă și păstrați spațiile interioare răcoroase”, avertizează meteorologii.\n\nSe încălzește până la 25°C în nordul Germania și până la 32 de grade în Rinul superior, în zona de coastă.\n\nVestea caniculei de sâmbătă vine la doar câteva zile după ce Germania a înregistrat cea mai fierbinte zi a anului de până acum - duminica trecută, mercurul a urcat până la 38°C în Baden-Württemberg, alte state înregistrând și ele maxime extreme: 36,6°C la Frankfurt pe Main, 35,9°C la Köln și 35,1°C în Weimar, potrivit DWD.\n\nDupă-amiază, vremea schimbă foaia și se anunță ploi furtunoase mai ales în partea de nord și o masă de aer rece va pătrunde în țară dinspre vest.\n\n„Se ciocnesc două fronturi de aer rece, uneori cu averse abundente și furtuni, vânt puternic, dar și grindină în unele locuri”, explică meteorologul Dominik Jung.\n\nUn lucru e cert, furtunile din weekend nu trebuie subestimate sub nicio formă.\n\nÎn timpul nopții, furtunile se vor atenua, dar duminică, sud-estul va fi din nou lovit de vreme severă - în special în regiunile alpine. Scurta explozie de căldură de sâmbătă ar putea fi ultima caniculă extremă a lunii, potrivit experților.\n\nSăptămâna viitoare va începe cu temperaturi mult mai blânde, între 20 și 24°C în nord-vest și în jur de 25°C în sud-vest. Locuitorii din statele din est, între timp, ar trebui să aibă încă o mulțime de protecție solară și apă la îndemână pentru hidratare: în nord, se așteaptă soare și temperaturi de vară de aproximativ 25 până la 28°C, dar mercurul ar putea ajunge până la 30°C în sud.\n\nNoi estimări de vreme extremă\n\nÎntr-un sondaj recent realizat de jurnalişti de la WDR Quarks, NDR Data, BR Data şi CORRECTIV, 96% din districtele germane au spus că se pregătesc pentru mai multe evenimente meteorologice extreme în următorii ani. Valurile de căldură arzătoare, seceta, incendiile forestiere și inundațiile extreme au devenit mai regulate în ultimul deceniu și pun deja presiune financiară asupra municipalităților. Potrivit sondajului, 86% cred că povara financiară a schimbărilor climatice va continua să crească în timp.",
        "label": "Germania"
    },
    {
        "title": "O româncă din Germania, din dispărută a devenit suspectă - GermaniaMea.ro",
        "content": "Un incident ciudat a avut loc zilele trecute în Germania și în care protagoniștii sunt doi români. Un bărbat de 31 de ani s-a prezentat vineri seara, 17 noiembrie, la secția de poliție din Poing, districtul Ebersberg – Bavaria, pentru a raporta o dispariție, informează merkur.de.\n\nAcesta s-a arătat îngrijorat pentru că soția lui, tot româncă, după ce femeia nu i-a mai răspuns la telefon. Oficialii au raportat acest lucru sâmbătă, 18 noiembrie.\n\nDupă ce au discutat cu românul și au cerut mai multe detalii, oamenii legii au demarat cercetările. Mare le-a fost mirarea agenților care au descoperit că femeia presupus dispărută era, de fapt, suspectă într-un caz de infracțiune înregistrat chiar la secția de poliție Poing.\n\nMai exact, femeia săvârșise un furt în oraș în aceeași zi și, în timp ce poliția înregistra plângerea, s-a descoperit că pe numele ei exista deja un mandat de arestare din Baden. Mai mult, polițiștii au constatat că partenera de viață a soțului îngrijorat era în acel moment după gratii. Aceasta fusese transferată la închisoarea Stadelheim, din districtul Giesing din Munchen în jurul orei 19.00 - una dintre cele mai mari închisori din Germania - pentru a-și ispăși pedeapsa cu închisoarea pentru furt.\n\nHilar este faptul că, în momentul în care bărbatul și-a prezentat actele pentru a depune sesizarea de dispariție, a reieșit că acesta trebuia și el arestat la cererea Parchetului din Baden, pentru complicitate la furtul pentru care a fost închisă soția.\n\n„Așadar, românului i s-a explicat că și el va fi arestat”, a declarat un purtător de cuvânt al biroului Poingen.\n\nÎntre timp, bărbatul a putut plăti în numerar amenda de câteva sute de euro, astfel că arestarea a devenit nulă, iar deținutul a fost eliberat după finalizarea măsurilor poliției.\n\n„Femeia care a fost transferată anterior la Munchen este încă în arest, deși soțul iubitor a declarat că va merge imediat la ea pentru a-i plăti și ei amenda”, a spus poliția Poingen.",
        "label": "Germania"
    },
    {
        "title": "Crimă în Germania, rezolvată după 31 de ani. Suspectul - un român! - GermaniaMea.ro",
        "content": "Timp de peste 30 de ani, cazul uciderii lui Karl-Heinz R., un comerciant de flori de 60 de ani din Hamburg, Germania, a fost unul cu autor necunoscut. Dar, chiar dacă a trecut atâta timp de la întâmplarea nefericită petrecută în acea zi friguroasă din martie 1992, anchetatorii nu au renunțat la investigații.\n\nDupă cum explică poliția din Hamburg, toate indiciile au condus la ideea că suspectul este un bărbat azi în vârstă de 53 de ani, de naționalitate română. De altfel, un mandat de arestare a fost emis la Hamburg, iar suspectul a fost arestat zilele trecute, informează presseportal.de.\n\nCând victima, în vârstă de 60 de ani, nu s-a prezentat ca de obicei la standul lui de flori din gara principală, membrii familiei au fost alertați de angajatul său turc Tayfun T. (22 de ani). Aceștia au sunat la poliție, iar oamenii legii care au descins în apartamentul bărbatului din Dahrendorfweg, în cartierul Horn, n-au mai putut să facă altceva decât să constate decesul.\n\n„Era o persoană foarte bună, am avut o relație ca tată și fiu”, a declarat îngrozit Tayfun T. reporterului de la „Hamburger Abendblatt” la acea vreme.\n\nVictima ar fi fost atacată în propriul apartament, bătută și legată. Ulterior, germanul a fost sugrumat, iar veniturile sale au fost furate.\n\nToate lucrurile din apartament erau răvășite, iar pe podea a fost găsită o sticlă de băutură. Potrivit anchetatorilor, autorul a lovit victima cu ea în cap și apoi a fost strangulat. În ciuda investigațiilor intense, crima nu a putut fi rezolvată inițial și ucigașul a reușit să scape.\n\nÎn anii următori, dovezile colectate și securizate în 1992 au fost examinate criminalistic din nou de mai multe ori și adaptate, astfel, la inovațiile tehnice și standardele îmbunătățite din prezent. De aceea, azi se vorbește de un suspect al acestei crime.\n\nAstfel, probele de ADN au condus la concluzia că suspectul este un român, azi în vârstă de 53 de ani. În luna mai 2023, o probă de ADN care corespundea celei recoltate la locul crimei a fost găsită într-o bază de date din Italia.\n\nPresa germană nu precizează împrejurările și motivele care au condus la comiterea crimei și nici ce legătură exista între suspect și victimă.\n\nProcurorul din Hamburg a obținut de la tribunalul districtual un mandat de arestare împotriva bărbatului.\n\nOfițerii l-au localizat pe suspect în Marea Britanie, unde a fost arestat de poliția locală miercuri, 18 octombrie. Extrădarea bărbatului este încă în curs. Acesta urmează să fie adus în fața justiției în Germania pentru că astfel de fapte abominabile nu se prescriu.",
        "label": "Germania"
    },
    {
        "title": "Cât costă cel mai nou fel de mâncare ce a cucerit Germania? - GermaniaMea.ro",
        "content": "După cum GermaniaMea.ro a arătat AICI , currywurst-ul nu mai e felul de mâncare preferat în Bundesrepublik. Majoritatea nemților preferă doner kebab-ul. Și cum dragostea lor pentru sparanghel, pare să fie de neclintit (citește mai multe AICI ), a luat naștere Spargeldöner – kebap cu sparanghel, informează berliner-zeitung.de.\n\nUn restaurant din Berlin - „Kebap with attitude” - a combinat cele două alimente și a rezultat un deliciu culinar unic. „Döner Beelitzer Art” este varianta creată de bucătarul Felix Schneider de la snack barul din Mitte, adică sparanghel alb servit pe o lipie de casă cu carne de vită sau falafel la grătar, salată, sos olandez, gem de căpșuni-ghimbir și maioneză de usturoi sălbatic.\n\nRestaurantul are în meniu și un kebap cu sparanghel verde - „Truffle Delüks”. Se servește cu carne de vita, cartofi prăjiți, salată verde, roșii, ceapă verde, rodie, trufă proaspăt rasa și susan. Este o combinație suculentă departe de binecunoscutul kebab clasic care necesită un teanc mic de șervețele.\n\nPatronul snack barului, Deniz Buchholz, are în vedere reunirea influențelor din cultura germană și turcă: „Nu suntem un restaurant tipic turcesc, dar vrem să fim un restaurant kebap în stil berlinez și să luăm cu noi aspectele multiculturale și contemporane.”\n\nInițiativa a fost bine primită de Asociația Cultivatorilor de sparanghel și fructe din Germania de Est: „Este bine când oamenii se gândesc unde pot folosi legumele regale sănătoase. Acest lucru este bun pentru consumatori și producători”, a spus directorul general Jürgen Schulze.\n\nCu toate acestea, ideea de a oferi kebap cu sparanghel nu este cu totul nouă. Elif Gül își vinde donerul cu sparanghel în orășelul Abensberg din Bavaria Inferioară de cinci ani. Totuși, ea îl servește în mod clasic cu carne de kebap, salată și varză. Există, de asemenea, sos olandez și „doar puțină ceapă pentru ca aroma de sparanghel să nu fie mascată”. Regiunea Abensberg este o regiune cunoscută de sparanghel, iar kebap-ul este foarte popular printre cei cărora le place sparanghelul, spune Gül.\n\nÎn comparație cu kebap-ul din Berlin, care costă 14,90 de euro, versiunea bavareză este aproape un chilipir la cei 9 euro. Prețurile ambelor kebap-uri cu sparanghel nici măcar nu se apropie de ceea ce este probabil cel mai scump kebap din Berlin, de la restaurantul Hotelului Adlon. Kebap-ul costă acum 37 de euro și se servește, printre altele, cu trufe proaspete și fâșii de mușchi de vițel.\n\nSe cer subvenții pentru hebab în Germania\n\nPrețul unui kebap a crescut în Germania de la 4 la 10 euro în decurs de numai 2 ani, în condițiile în care acesta este unul dintre preparatele preferate ale germanilor. În consecință, partidele solicită oficial un program de subvenții guvernamentale pentru a menține prețul pentru Dönerpreisbremse sau doner kebap la niveluri accesibile. Oficialii de la Berlin au luat situația în serios, motivând că majorarea prețurilor este cauzată parțial de creșterea salariilor și a costurilor energiei.\n\nPartidul de extremă stânga Die Linke recomandă un plafon de preț de 4,90 euro, respectiv 2,90 euro pentru tineri, în special cei cu venituri mici, pentru care argumentează că acest fel de mâncare a devenit în momentul de față un aliment de bază zilnic în Bundesrepublik.\n\nVânzările de kebap însumează aproximativ 7 miliarde de euro pe an. Pe baza estimată de 1,3 miliarde de bucăți care sunt consumate în fiecare an – 400.000 pe zi numai în Berlin – un astfel de program de subvenții ar costa 4 miliarde de euro anual, a calculat Die Linke.\n\nÎntre timp, Turcia a depus o solicitare în așa fel încât kebap-ul, considerat a fi cel mai cunoscut preparat din bucătăria turcească, să beneficieze de aceeași protecție la nivel european, precum pizza napoletană și jambonul spaniol ( jamon serrano ), relatează Euronews.com.\n\nTurcia vrea să înregistreze denumirea „döner” în Europa, astfel încât aceasta să poată fi folosită doar de producătorii care respectă metoda de preparare și specificul produsului înregistrat.\n\nEtapa de consultare a fost deja demarată, iar aceasta va dura trei luni, timp în care țările pot contesta înregistrarea și ridica probleme de proprietate intelectuală.",
        "label": "Germania"
    },
    {
        "title": "Ce aduce nou Ianuarie 2025 pentru locuitorii din Germania? - GermaniaMea.ro",
        "content": "Anul 2025 a debutat deja și toată lumea își pune în el speranțe de mai bine. Oricum, pentru locuitorii din Germania, se anunță un an complex, cu multe aspecte sub semnul întrebării. Ceea ce e sigur e că Ianuarie aduce de la o listă lungă de modificări ale impozitelor și veniturilor la scumpirea prețului abonamentului lunar „Deutschlandticket” și introducerea dosarului electronic al pacientului.\n\nMai multe despre cele mai importante schimbări care intră în vigoare în prima lună a anului, în articolul pregătit de GermaniaMea.ro - un site pentru românii care caută de muncă în Germania.\n\nCa întotdeauna, luna Ianuarie (și anul) începe cu o sărbătoare legală pentru a marca Anul Nou. Apoi, în următoarea zi de luni, este sărbătoarea catolică a Bobotezei - numită Dreikönigstag , sau Ziua celor Trei Regi/Magi, în germană.\n\nZiua celor Trei Regi/Magi nu este o sărbătoare națională, ci este o sărbătoare legală în statele Baden-Württemberg, Bavaria și Saxonia-Anhalt. E bine de știut de către cei care vor vizita sau se află în tranzit în această perioadă, în aceste landuri, că majoritatea magazinelor și alte afaceri locale vor fi închise pe 6.\n\nO serie de schimbări ale politicilor fiscale și salariale germane care afectează rezidenții au intrat în vigoare de la 1 ianuarie - multe dintre ele tocmai au fost finalizate prin legislație în ultimele săptămâni din 2024.\n\nO altă schimbare notabilă care a venit odată cu ziua de An Nou este creșterea prețului la Deutschlandticket , permisul de călătorie al Germaniei pentru transportul local în toată țara. Abonamentul lunar va costa 58 euro pe lună din ianuarie în loc de 49 euro.\n\nDacă aveți un Deutschlandticket , probabil că v-ați dat deja acordul în ceea ce privește majorarea de preț față de Deutsche Bahn (prin intermediul unui link într-un e-mail de la companie sau online) pentru ca abonamentul dvs. să fie valabil în continuare.\n\nCe este dosarul electronic ale pacientului? Contribuții mai mari la asigurări de sănătate\n\nÎn ianuarie se lansează fișa electronică a pacientului (ePA) pentru persoanele cu asigurări legale de sănătate, care are scopul de a facilita schimbul de documente între diferite cabinete medicale sau cu farmacii. Datele de sănătate ale pacienților, cum ar fi radiografiile, scrisorile medicului și rezultatele de laborator vor fi stocate în fișierul electronic, cu excepția cazului în care refuzați acest lucru.\n\nDosarul electronic al pacientului urmează să fie testat din 15 ianuarie în două regiuni model din Franconia și Hamburg, iar ulterior va fi lansat la nivel național.\n\nPe de altă parte, persoanele cu asigurare legală de sănătate este posibil să plătească ceva mai mult în acest an, unele companii de asigurări anunțând deja creșteri ale ratelor care vor intra în vigoare în ianuarie.\n\nPlafonul pentru asigurările obligatorii se ridică la 73.800 euro anual din ianuarie. Cei cu venituri peste acest prag pot opta pentru asigurări private.\n\nDin ianuarie, o scrisoare standard în Germania va costa 95 de cenți, adică cu 10 cenți mai mult decât în ​​2024.\n\nAlte pachete trimise prin poștă vor deveni, de asemenea, mai scumpe. De asemenea, „scrisoarea cu prioritate” va fi eliminată, așa că pentru a trimite corespondență urgentă, va trebui să pentru corespondența recomandată.\n\nÎn plus, din ianuarie, termenele de livrare a scrisorilor sunt extinse. O reglementare guvernamentală care impunea serviciului poștal să livreze 80% din scrisori în următoarea zi lucrătoare nu mai este de actualitate. În schimb, 95% din scrisorile standard ar trebui să fie livrate până în a treia zi lucrătoare de la depunerea la poștă.\n\nOricine a închiriat sau a cumpărat proprietăți în Germania este familiarizat cu Schufa - Schutz Gemeinschaft für Allgemeine Kreditsicherung . Societatea de Garanție a Întreținerii Creditelor este o companie privată din Germania care ține evidența tuturor datornicilor din țară\n\nÎncepând cu 1 ianuarie, plățile întârziate o singură dată sunt șterse din baza de date Schufa după 18 luni, comparativ cu 36 de luni anterior. Termenul scurtat se aplică doar facturilor care au fost plătite în 100 de zile.\n\nCu mai multă tradiție industrială decât culturală, cel de-al treilea oraș ca mărime din landul Saxonia, alături de 38 de municipii din regiunile Munților Metaliferi din jur și Zwickau, vor găzdui peste 1.000 de evenimente planificate pe parcursul anului 2025.\n\nDoar că, de când populiştii de dreapta au obţinut victoria la ultimul scrutin european şi local în aproape tot estul Germaniei, străinii par că se tem de extremismul de dreapta care s-a instalat în capitala culturală din acest an.\n\nA doua Capitală Europeană a Culturii (ECoC) în 2025 este din Slovenia.",
        "label": "Germania"
    },
    {
        "title": "Germania: Planul de buget pe 2025, votat! Ce e de interes pentru români? - GermaniaMea.ro",
        "content": "După săptămâni de negocieri intense, care s-au întins până târziu, în noapte, membrii guvernului german au ajuns la un acord și au votat vineri planul bugetar pentru 2025.\n\n„Cu acest buget, creăm securitate şi stabilitate într-un moment marcat de nelinişte şi incertitudine”, a spus cancelarul Olaf Scholz ( foto dreapta ). Acesta a semnalat câteva puncte cheie din buget, despre care a spus că includ „investiţii record”.\n\nCabinetul urmează să decidă dacă acceptă bugetul pe 17 iulie. După aceea, parlamentul (Bundestagul), va dezbate proiectul, bugetul fiind posibil să fie adoptat în noiembrie sau decembrie.\n\nPotrivit DW.com, care citează cotidianul Handelsblatt, bugetul prevede cheltuieli de 470 de miliarde de euro în 2025.\n\nUnul dintre subiectele de interes care îi vizează și pe cetățenii români care caută de lucru în această ţară se referă la reducerea obstacolelor birocratice.\n\nPotrivit vicecancelarului Robert Habeck ( foto centru ), cetăţenilor străini ar trebui să li se permită automat să se angajeze într-un loc de muncă în Germania dacă autorităţile de imigraţie nu obiectează în termen de 14 zile.\n\nIntegrarea mai multor refugiaţi şi potenţiali contribuabili pe piaţa muncii ar putea fi „o pârghie pentru creşterea economică”, a subliniat vicecancelarul, membru al partidului Verzilor. El a explicat că are întâlniri dese cu angajatori care, din cauza obstacolelor birocratice, au dificultăţi în a angaja personal calificat. Deocamdată, nu au fost făcute publice detalii suplimentare privind noile propuneri.\n\nDe remarcat că în negocierile bugetare dintre reprezentanții guvernului s-a vorbit și despre faptul că muncitorii străini calificați trebuie să plătească mai puține taxe în primii câțiva ani.\n\nAșa-numita „Inițiativă de Dezvoltare a Guvernului Federal” prevede că „lucrătorii specializați nou-veniți pot fi scutiți de impozitul pe venit în primii trei ani la o rată de 30, 20 și 10% din salariul brut”. Pentru această scutire de impozit va fi definită o limită inferioară și superioară pentru salariul brut. După cinci ani, efectul acestor măsuri ar trebui examinat.\n\n„Aceasta este o veste bună doar dacă refugiații vin la muncă mai repede”, a declarat Hakan Demir, politicianul social-democrat, deputat în Bundestag. Din acest motiv, coaliția de semafoare a trecut deja reformele. De exemplu, solicitanții de azil și cei care așteaptă o decizie pot lucra acum legal după șase luni în loc de nouă.\n\nÎntr-o serie de modificări fiscale care vor afecta angajații, va fi introdusă și o scutire de taxe pentru orele suplimentare lucrate, dar mai multe detalii nu au fost încă clarificate.\n\nDe asemenea, va fi introdusă „finanțarea pentru start-up” ca parte a schemei de alocații pentru cetățeni Bürgergeld. Foștii beneficiari ai Bürgergeld vor rămâne cu mai mulți bani la salariu după impozitare în primul an de revenire la locul de muncă, fără ca veniturile să fie deduse din prestația lor de locuință.\n\nMai mult sprijin pentru familii\n\nProiectul de buget prezentat de liderii coaliției de guvernământ din Germania include beneficii mai mari și pentru familii. Cetăţenii români care locuiesc şi lucrează legal în Republica Federală se pot califica, de asemenea, pentru aceste beneficii în majoritatea cazurilor.\n\nAcesta prevede o majorare a alocației pentru copii ( Kindergeld ) și a celei de urgență pentru familiile cu copii, aflate în dificultate ( Kindersofortzuschlag ) cu 5 euro în 2025. Ambele indemnizații vor crește de la 20, la 25 de euro. Astfel, ar rezulta o creștere a alocației la 255 euro per copil.\n\nVor exista și modificări ale sumei Kinderfreibetrag - partea neimpozabilă din venit pentru persoanele ce au copii. Suma deductibilă din impozite pentru copii va crește, de asemenea, cu 228 euro, până la 9.540 euro, urmând să crească în continuare cu 60 euro în anul următor.\n\nGuvernul intenționează, de asemenea, să investească 2 miliarde de euro în grădinițe în următorii doi ani.\n\nAceste beneficii sunt menite să ajute la creșterea ratei natalității în Germania.\n\nConform planurilor guvernamentale, contribuțiile angajatorilor la pensie și asigurările de șomaj pentru angajații care beneficiază deja de pensie vor fi plătite direct ca salarii în viitor pentru a oferi stimulente pentru creșterea gradului de ocupare.\n\nCheltuielile pentru asistență socială includ, de asemenea, „finanțarea de pornire” pentru a încuraja șomerii de lungă durată să-și păstreze mai multe venituri în primul an într-un nou loc de muncă, fără a pierde beneficii.",
        "label": "Germania"
    },
    {
        "title": "Tot ce se schimbă în iulie 2023, în Germania - GermaniaMea.ro",
        "content": "Schimbările cu care vine luna iulie în Germania marchează o nouă etapă în recalibrarea economiei federale.\n\nFie că e vorba de bani în plus la pensie sau salariu, contribuții sociale mai piperate, tarife mai mari la anumite servicii, toate vor avea, în mod cert, un impact semnificativ asupra tuturor categoriilor de persoane fizice - angajați, pensionari, studenți.\n\nLa toate acestea se adaugă sfârșitul unei ere, la care toată Europa, și germanii implicit, trebuie să se adapteze.\n\nDetalii despre toate modificările - în articolul pregătit de GermaniaMea.ro , un site pentru românii care caută de muncă în Germania.\n\nCei aproximativ 21 de milioane de pensionari din Germania vor primi mai mulți bani începând cu 1 iulie: în vest, pensiile vor crește cu 4,39%, iar în est cu 5,86%.\n\nAsta înseamnă că, pe viitor, se va aplica o sumă unică a pensiei în toată Germania. Pentru un salariat mediu cu 45 de ani de cotizare, majorările de pensie se vor ridica la aproximativ 71 de euro mai mult pe lună în vest și 93 de euro mai mult în estul țării.\n\nContribuții mai mari la asigurările de îngrijire pe termen lung\n\nConform Legii de sprijin și ajutor pentru îngrijirea pe termen lung ( Pflegeunterstützungs- und -entlastungsgesetz , sau PEUG), cota generală de contribuție pentru asigurarea de îngrijire pe termen lung ( Pflegeversicherung ) va crește de la 3,05% din salariul brut la 3,4%. Angajatul va plăti jumătate în timp ce angajatorul plătește cealaltă jumătate.\n\nPersoanele fără copii vor fi nevoite să plătească o sumă mult mai mare. Ea va crește de la 0,35 la 0,6 puncte procentuale - o valoare care este de așteptat să genereze aproximativ 6,6 miliarde de euro în plus pe an la bugetul guvernului german. Per total, această categorie de contribuabili va trebui să plătească 2,3% din venitul lor brut.\n\nPersoanele cu mai mulți copii, pe de altă parte, vor beneficia de o contribuție redusă. De la al doilea și până la al cincilea copil, contribuția lor obișnuită scade cu 0,25 puncte până la împlinirea vârstei de 25 de ani a fiecărui copil.\n\nÎncepând cu 2 iulie, avertizorii de integritate – whistleblowers - care descoperă malpraxisuri în cadrul autorităților publice și companiilor din Germania trebuie să fie protejați împotriva concedierii și hărțuirii.\n\nÎn plus, autoritățile și companiile sunt obligate să stabilească contacte pentru a primi rapoarte despre fraudă, corupție sau încălcări ale normelor privind bunăstarea animalelor sau de protecție a mediului.\n\nUn whistleblower, cunoscut și ca avertizorul, este persoana care dezvăluie informații referitoare la nereguli ce ar putea dăuna organizației sau sentimentului de încredere din cadrul acesteia ori chiar încrederii în organizație în ansamblu. Astfel de dezvăluiri sunt făcute fie intern, reprezentanților independenți ai organizației, fie extern, autorităților guvernamentale relevante. De asemenea, este esențial ca anonimatul avertizorului să fie protejat, nu numai în vederea prevenirii represaliilor împotriva acestuia, ci și pentru a-i da încredere că vocea sa va fi auzită.\n\nDe la 1 iulie vor intra in vigoare noi modificări pentru beneficiarii de Bürgergeld („alocația pentru cetățeni”), cel care a înlocuit la început de 2023 Hartz IV („sistemul de beneficii sociale”).\n\nAstfel, se merge pe ideea că, în loc să se acorde prioritate locurilor de muncă, lucrătorii slab calificați trebuie să primească sprijin pentru formarea profesională ulterioară, pentru a le deschide accesul la piața muncii calificate.\n\nÎn plus, limita de scutire a veniturilor ( Einkommensfreigrenze ) va fi mărită, adică persoanele care câștigă între 520 și 1.000 de euro pe lună vor primi cu 30% mai mult în mână din iulie, comparativ cu 20% cât era anterior. Ceea ce înseamnă până la 48 euro pe lună mai mult la bugetul personal.\n\nDe asemenea, și tinerii se pot aștepta la mai mulți bani. Aceștia pot obține venituri din locuri de muncă școlare sau studențești, formare profesională sau bani de buzunar dintr-un serviciu federal de voluntariat sau dintr-un an social voluntar (FSJ) până la limita unui mini-loc de muncă de 520 euro.\n\nElevii care își câștigă banii în timpul vacanțelor școlare vor avea, de asemenea, dreptul să păstreze toți banii pe care i-au câștigat. Voluntarii pot primi, de asemenea, o indemnizație pentru cheltuieli de până la 3.000 euro pe an.\n\nÎncepând cu luna iulie, persoanele cu asigurări legale de sănătate vor putea accesa rețetele electronice la farmacii cu cardurile de asigurare. Potrivit noului regulament de la Ministerul Sănătății din Germania, pacienții nu vor mai trebui să facă un drum special la cabinetul medicului pentru a-și ridica rețetele pe hârtie.\n\nPână la sfârșitul lunii iulie, se așteaptă ca 80% dintre farmacii să fie conectate la noul sistem. Cu toate acestea, oricine dorește o rețetă pe suport hârtie, ca în trecut, o poate primi în continuare, la cerere.\n\nPandemia de Covid-19 a fost declarată încheiată de ministrul german al Sănătății, Karl Lauterbach, în aprilie. În conformitate cu anunțul său, regulile obișnuite se vor aplica din nou începând cu iulie 2023 în ceea ce privește cererea pentru Kurzarbeit (indemnizație pentru muncă cu normă redusă).\n\nSistemul permite angajaților cu un volum de muncă redus - din cauza unei economii aflate în dificultate, de exemplu - să își păstreze în continuare locurile de muncă și un procent din salarii.\n\nÎncepând din iulie, cel puțin o treime (în creștere față de 10% anterior) dintre angajații dintr-o companie vor înregistra o pierdere la salariu de peste 10% pe lună, ca urmare a revenirii la regulile de dinainte de criza pandemică.\n\nUnii clienți ai serviciului de livrare DHL vor trebui să plătească prețuri mai mari începând cu 1 iulie: tariful poștal pentru un colet de 10 kg va crește de la 9,49 euro la 10,49 euro.\n\nServicii precum ramburs la livrare sau mărfuri voluminoase vor deveni, de asemenea, mai scumpe.\n\nTaxa de stocare a gazelor va crește la 1 iulie la 1,45 euro pe megawatt-oră (0,145 cenți pe kilowatt-oră) față de 59 de cenți anteriori pe megawat-oră.\n\nPentru o casă unifamilială cu un consum anual de 20.000 KWh, acest lucru va avea ca rezultat costuri suplimentare de aproximativ 18 euro pe an.\n\nFuncția Maestro a Mastercard de pe cardurile Giro germane nu va mai fi disponibilă în viitor. Până acum, clienții puteau plăti și retrage bani cu acest card în străinătate fără probleme. De la 1 iulie 2023, noi carduri Giro cu simbolul Maestro nu vor mai fi emise.\n\nCu toate acestea, chiar și fără funcția Maestro, cardul Giro este pe deplin utilizabil în Germania - ceea ce înseamnă că ar trebui să puteți plăti și să retrageți bani cu un card Giro ca de obicei.\n\nPe tot parcursul acestui an, cardurile aflate deja în circulație vor putea fi folosite în străinătate doar într-o măsură limitată, iar din 2028 Maestro nu va mai fi acceptat deloc.\n\nAșa cum este deja posibil cu unele bănci, clienții ar putea obține un card Giro pentru uz casnic și un card de debit sau de credit pentru utilizare în străinătate.\n\nPotrivit industriei bancare germane, băncile și fondurile de economii consultă noi soluții pentru a fi utilizate în străinătate.\n\nToate cele 16 state germane au propriile perioade de vacanțe școlare, care încep și iau sfârșit la anumite date. Dar în acest an, există fix o săptămână în care toți elevii din Germania se pot bucura împreună de vacanță, începând cu 28 iulie, când Bavaria devine ultimul stat care dă startul la vacanță.\n\nAlte state germane încep vacanțele în mare parte în iulie: în Renania de Nord-Westfalia, Schulferien a început deja pe 22 iunie.\n\nSaxonia-Anhalt, Bremen și Saxonia Inferioară își trimit copiii în vacanță pe 6 iulie, în timp ce școlarii din Turingia și Saxonia - pe 10 iulie.\n\nÎn Berlin și Brandenburg, vacanțele de vară încep pe 13 iulie, la fel și cele din Hamburg. În Schleswig-Holstein și Mecklenburg-Pomerania de Vest vacanțele încep pe 17 iulie, în Hesse, Renania-Palatinat și Saarland pe 24 iulie.\n\nCopiii din Baden-Württemberg se vor putea bucura de vacanță abia pe 27 iulie.",
        "label": "Germania"
    },
    {
        "title": "Târg de Crăciun din Germania, scena unui nou atentat terorist - GermaniaMea.ro",
        "content": "UPDATE: Bilanțul atacului a ajuns la 6 morți și peste 200 de victime.\n\nDe ceea ce le-a fost frică autorităților germane în această perioadă a pregătilor pentru sărbătorile de iarnă, nu au scăpat! Germania a fost vineri scena unui nou atac terorist, retrăind coșmarul din urmă cu opt ani din Berlin. Ținta preferată a teroriștilor – târgul de Crăciun!\n\nÎn jurul orei locale 19.00, o maşină a intrat pe 20 decembrie într-un grup de oameni aflați la piața de Crăciun „ Lichterwelt ” din oraşul Magdeburg, landul Saxonia-Anhalt, informează TheLocal.de.\n\nPotrivit polițiștilor, două persoane au murit, alte aproape 70 de persoane au fost rănite (dintre care 15 grav).\n\nSuspectul, prezentat în media drept Taleb al-Abdulmohsen, ar fi închiriat o mașină marca BMW pentru a comite tragedia. Presa germană l-a descris ca fiind în vârstă de 50 de ani, iar premierul landului a declarat că individul este un medic din Arabia Saudită, sosit în Republica Federală în 2006.\n\nO cameră de supraveghere a surprins momentul în care mașina de culoare neagră intră cu viteză în mulțime. Potrivit presei germane, autoturismul a parcurs 400 de metri, secerându-i pe toți cei care n-au apucat să se ferească.\n\n„Este o catastrofă pentru orașul Magdeburg, pentru stat și pentru Germania în general. (...) Anchetatorii strâng informații și interoghează suspectul. Din primele informații, a acționat singur, prin urmare, la momentul actual, orașul nu mai este vizat de pericol”, a declarat Reiner Haseloff, guvernator în Saxony-Anhalt, imediat după incident.\n\nPotrivit acestuia, unul dintre morți este un copil de doar 9 ani.\n\nMașina, închiriată cu puțin timp înainte de a fi comis atacul, a fost verificată și de echipele de pirotehniști, întrucât pe locul pasagerului, agenții au găsit o geantă suspectă.\n\nMagdeburg este un oraş cu aproximativ 237.000 de locuitori şi este situat la aproximativ 150 kilometri vest de Berlin. Evenimentul din piața centrală a fost anulat pentru anul viitor din respect pentru victime.\n\nAbdulmohsen locuiește în Bernburg (Saale) si are un permis de ședere permanentă ca medic specialist în psihiatrie și psihoterapie.\n\nIndividul nu era cunoscut serviciilor de securitate pentru convingeri extremiste şi, potrivit presei germane, chiar publicase opinii pe reţelele de socializare denunţând pericolele islamizării. Revista germană Der Spiegel susține că medicul arab simpatiza cu partidul german de extremă dreapta „Alternativa pentru Germania” - AfD.\n\nLa 10 ani după ce a s-a stabilit în Bundesrepublik a fost recunoscut drept refugiat pentru că fusese amenințat cu moartea pentru că s-a îndepărtat de islam. Taleb A. a fost activist de ani de zile, oferind sfaturi femeilor din Arabia Saudită despre cum să scape din țară. Acesta a gestionat și un site cu informații despre sistemul german de azil.\n\nDe aceea, deocamdată, nu se cunoaște motivul pentru care medicul a acționat în acest mod.\n\nLa doar câteva minute după atacul de la Magdeburg, pe contul lui Taleb de X a apărut o postare cu mai multe videoclipuri în care acesta a făcut acuzații confuze la adresa activiștilor refugiați. El a acuzat autoritățile că au eșuat și a susținut, printre altele, că germanii îl „persecută”, potrivit Der Spiegel.\n\nDe altfel, o sursă saudită a precizat pentru Reuters că Germania a fost avertizată, după ce atacatorul a postat opinii extremiste pe contul său personal X.\n\nÎn august anul trecut, el a postat pe rețelele de socializare: „Există o cale către justiție în Germania fără a arunca în aer o ambasadă germană sau a măcelări aleatoriu cetățeni germani?... Dacă știe cineva, vă rog să-mi spuneți!”.\n\nCotidianul Die Welt a raportat, citând surse de securitate, că poliția de stat și federală germană a efectuat o „evaluare a riscurilor” în privința cetățeanului arab anul trecut, dar a concluzionat că nu prezintă „nici un pericol anume”.\n\nNiciun grup extremist nu a revendicat atacul până în prezent, dar susținătorii grupării Stat Islamic au sărbătorit online cu mesaje precum „Crăciun fericit, necredincios”, a raportat SITE Intelligence Group.\n\nCancelarul german Olaf Scholz a transmis un mesaj pe X, gândurile către familiile victimelor.\n\n„Gândurile mele se îndreaptă spre victime şi cei dragi lor. Suntem alături de ei şi de toţi locuitorii din Magdeburg. Mulţumesc tuturor serviciilor de urgenţă în aceste ore dificile”.\n\nScholz a promis că statul va răspunde „cu forța deplină a legii” la atac, dar a cerut și unitate, deoarece Germania a fost zguduită de o dezbatere aprinsă asupra imigrației și securității înaintea alegerilor din februarie.\n\nLa rândul său, Arabia Saudită a condamnat, sâmbătă, atentatul din oraşul german Magdeburg, al cărui suspect este de origine saudită, afirmând că „respinge violenţa\", noteză AFP. Regatul din Golf şi-a exprimat „solidaritatea cu poporul german şi cu familiile victimelor\", într-comunicat al Ministerului de Externe difuzat pe reţeaua socială X.\n\nPe 19 decembrie 2016, tunisianul Anis Amri a produs cel mai grav atentat islamist din istoria Germaniei, soldat cu 12 morți, în cadrul Târgului de Crăciun de la Berlin.\n\nMinistrul de Interne Nancy Faeser a făcut recent apel la populaţie să fie vigilentă la târgurile de Crăciun, fără a menţiona vreo ameninţare specifică, aminteşte AFP. Serviciile de informaţii au avertizat recent că târgurile de Crăciun sunt o „ţintă ideologică potrivită pentru persoane motivate de islamism\".",
        "label": "Germania"
    },
    {
        "title": "Se întorc ploile torențiale și furtunile în Germania! - GermaniaMea.ro",
        "content": "Când locuitorii din Germania au crezut că au scăpat de furia naturii, după ce inundațiile au făcut ravagii săptămâna trecută (așa cum GermaniaMea.ro a prezentat AICI și AICI ), meteorologii n-au vești prea bune pentru perioada următoare.\n\nCea mai mare parte a Germaniei se va afla pe parcursul zilei de vineri sub o informare meteorologică de vreme instabilă, caracterizată de ploi sub formă de averse, însoţite de descărcări electrice, intensificări de scurtă durată ale vântului şi grindină.\n\nMeteorologii serviciului meteo al Germaniei (DWD) au emis, în acest sens, avertismente de vreme severă, nivel 2 și 3.\n\nSpecialiștii atrag atenția asupra ploilor abundente și continue de vineri noapte până duminică, cu cantități deosebit de mari de precipitații așteptate pentru partea de sud a teritoriului, respectiv în Erzgebirge, Pădurea Turingiană, Franconia, Swabia și Allgäu.\n\n„În această zonă, ne așteptăm la precipitații de 100 de litri pe metru pătrat în 48 de ore”, a spus meteorologul DWD Nico Bauer.\n\nDin Allgäu până în Franconia Mijlociu, sunt așteptate pe alocuri furtuni extreme și precipitații de până la 150 de litri pe metru pătrat - în special în zonele muntoase aglomerate.\n\nDWD a emis avertismente de vreme severă pentru alte părți ale Bavariei și estul Baden-Württemberg, cu riscul de inundații deosebit de mari în zonele în care recent a plouat mult.\n\nPotrivit DWD, pericolele includ inundarea pe scară largă a drumurilor, metrourilor și subsolurilor, întreruperile de curent și posibilele alunecări de teren. Vor fi mai ales averse, însoţite de descărcări electrice şi pe alocuri de intensificări de scurtă durată ale vântului şi grindină.\n\nÎn plus, va cădea zăpadă ușoară în Alpi, altitudini de peste 2000 de metri, iar pe insulele Mării Nordului, se vor manifesta rafale izolate de vânt puternic de aproximativ 55 km/h de la nord la nord-vest.\n\nMeteorologii germani nu exclud vremea severă cu averse și furtuni nici spre est. În nord și vest, aceste manifestări vor fi ocazionale. Din păcate, condițiile meteorologice severe vor persista în sud-est și în anumite părți din estul Republicii Federale și sâmbătă și duminică.\n\nTemperaturile maxime se vor situa sub mediile multianuale specifice acestei date în centrul şi nordul ţării, iar în rest, apropiate de acestea şi vor fi cuprinse în general între 18 şi 27 grade Celsius, iar cele minime între 8 şi 18 grade.\n\nPerspectivele pentru începutul săptămânii viitoare nu sunt favorabile. Luni, ploile sunt încă posibile în sud-est. Rafalele furtunoase de la vest la nord-vest sunt doar puțin probabile pe Marea Nordului și în nordul Schleswig-Holstein. Maximele se vor încadra între 16°C la Marea Nordului și 21°C în Lusația și Rinul de Sus.\n\nVremea se va încălzi uşor faţă de zilele precedente abia de miercuri, astfel valorile termice se vor situa în jurul mediilor multianuale.",
        "label": "Germania"
    },
    {
        "title": "Germania: DHL caută curieri români. Cât oferă salariu? - GermaniaMea.ro",
        "content": "Pentru companiile de curierat, perioada sărbătorilor de iarnă e cel mai bun prilej de a-și consolida si mai bine afacerea, în ciuda economiei globale care dă tot mai mult semne de slăbiciune.\n\nDin păcate, pentru cel mai important jucător în domeniul curieratului din Germania vânzările și profiturile sunt în cădere liberă în ultimul timp, astfel că perioada Crăciunului ar putea reprezenta gura de oxigen de care are nevoie, mai ales că sunt așteptate 11 milioane de livrări de colete pe zi.\n\nDe aceea, DHL are nevoie urgentă de mână de lucru suplimentară în cadrul serviciilor sale asigurate de Deutsche Post. Potrivit Die Welt, gigantul concern de curierat angajează mii de livratori în Germania, dar în special din/în România și Polonia.\n\n* Mai multe oferte de muncă în Germania găsiți AICI .\n\n„Recrutăm angajați în primul rând în Germania, dar și în străinătate, în special în România și Polonia”, a declarat Nikola Hagleitner, director al departamentului Colete și Scrisori în cadrul DHL. Obiectivul este ca acești angajați să rămână permanent în cadrul companiei, mai degrabă decât ca sezonieri. În țările menționate, compania lucrează cu agenții de recrutare a personalului.\n\nVânzările și profiturile înregistrate de principala companie de curierat a Germaniei în trimestrul al treilea al 2023 au fost cu o cincime și o treime sub cifrele din anul precedent. Există o presiune mare pentru a obține o redresare în cele mai importante luni de afaceri ale anului, cel puțin pe piața internă.\n\nPentru lunile noiembrie și decembrie din acest an, serviciul poștal se așteaptă ca volumele de colete să crească ceva mai mult comparativ cu aceeași perioadă din 2022, în ciuda reticenței germanilor de a cumpăra. Retailul online se așteaptă la vânzări semnificativ mai mici în acest an. Asociația Federală de E-Commerce și Comandă prin Poștă din Germania vorbește în prezent despre o „frecvență ridicată continuă a comenzilor, deși pentru sume mai mici”. Potrivit acesteia, 1 din 3 clienți cumpără dintr-un magazin online mai mult de o dată pe săptămână. Numărul de colete este în creștere, dar vânzările din spatele lor sunt în scădere. Filiala poștală DHL este de departe cel mai mare serviciu de colete pentru aceste comenzi.\n\nPentru a duce aceste colete la ușă, compania poștală angajează aproximativ 10.000 de lucrători sezonieri suplimentari și închiriază aproximativ 9.000 de camionete pentru coletele propriului parc de vehicule. În orice caz, DHL caută permanent personal în acest domeniu și urmărește diverse abordări. Sub motto-ul „Colegii recrutează colegi”, în unele regiuni lucrătorii poștali primesc 600 de euro, iar angajații primesc 700 de euro brut pentru un solicitant care „se încadrează bine în echipă”.\n\nBanii sunt plătiți în două tranșe, la patru săptămâni după ce noul candidat începe să lucreze și apoi din nou după alte cinci luni. În alte părți ale țării, DHL plătește 1.000 de euro pentru o nouă angajare reușită. Într-o zi lucrătoare medie, serviciul de curierat livrează 6,2 milioane de colete la ușă. Grupul are 156.500 de angajați care sortează și livrează scrisori și colete. Compania promovează salarii de început de 16 euro pe oră, plus „diverse indemnizații”.\n\nOdată cu creșterea volumului de colete, DHL dorește să compenseze scăderea livrărilor de scrisori. Conform propriilor informații, grupul a livrat cu 6% mai puține scrisori în al treilea trimestru al anului 2023 decât în ​​aceeași perioadă a anului trecut. Scăderea e-mailurilor publicitare, inflația, reticența la cumpărare și digitalizarea sunt invocate drept motive. În schimb, volumul de colete a crescut cu 5 procente în perioada respectivă.\n\nRezultatul înainte de impozitare al diviziei de Scrisori și Colete a DHL Germania a scăzut cu 29%, la 207 milioane de euro în trimestrul al treilea. Acest lucru este justificat și de costurile cu personalul mai mari cu 400 de milioane de euro, după ce, în această primăvară, consiliul de administrație și sindicatul Ver.di au convenit o majorare cu 12% a salariilor.\n\nAfacerile internaționale ale DHL sunt afectate și mai grav decât afacerile sale naționale de economia slabă și comerțul global în scădere. Potrivit noului CEO, Tobias Meyer, grupul se așteaptă, prin urmare, la un profit anual mai mic decât se preconiza anterior. Compania poștală se așteaptă acum la un profit înainte de impozitare între 6,2 și 6,6 miliarde de euro pentru 2023. În anul precedent a fost de 8,4 miliarde de euro.\n\nÎn plus, grupul DHL, care este cel mai mare expeditor de marfă aerian din lume și al doilea cel mai mare transportator de marfă maritim, nu se așteaptă ca economia globală să se redreseze până în 2025.",
        "label": "Germania"
    },
    {
        "title": "Germania: Când se anunță prima ninsoare din această iarnă? - GermaniaMea.ro",
        "content": "Vremea blândă din ultimele săptămâni se apropie acum de sfârșit și situația generală meteorologică se schimbă considerabil în toată Europa.\n\nAșa că scoateți-vă cea mai bună haină de iarnă și porniți încălzirea, deoarece vremea în Germania va deveni brusc destul de rece în acest weekend, unii meteorologi preconizând minime de până la - 10 grade Celsius. În plus, e posibil să cadă și primii fulgi de nea din această iarnă, inclusiv în marile orașe, informează iamexpat.de.\n\nCu decembrie care bate la ușă, luna noiembrie - umedă și blândă – a decis să lase, în sfârșit loc, unei vremi de iarnă „corespunzătoare”. Schimbarea de temperatură se va resimți chiar de azi, ceea ce va aduce un amestec extrem de schimbător de soare, nori, averse și lapoviță, potrivit Serviciului Meteorologic German (DWD).\n\nPe tot parcursul zilei de vineri, șansele ca primii fulgi de zăpadă să cadă par tot mai mari, mase de aer rece deplasându-se spre Germania dinspre nord. Temperaturile vor fi cuprinse între 4 și 7°C. În sud-vest va fi ceva mai cald; încă se vor mai atinge 9 grade. Potrivit DWD, se așteaptă ca lapovița și ninsoarea să-și facă de cap chiar și la altitudini medii și parțial scăzute. Vântul va sufla cu putere dinspre vest spre nord-vest, în special vineri, și se va atenua pe parcursul weekendului.\n\nO „surpriză” albă nu este exclusă, mai ales la primele ore, dar zăpada nu va dura mult, deoarece temperaturile maxime sunt adesea peste îngheț, iar solul este încă cald.\n\nPotrivit lui Dominik Jung, meteorolog pentru wetter.net, noaptea de sâmbătă, 25 noiembrie, ar putea aduce zăpada mult așteptată de unii, chiar și în zonele de câmpie ale Germaniei. Temperaturile vor scădea brusc - de la maximele de 10 - 13°C cum au fost joi, la 0 până la 7°C sâmbătă și -1 până la 6 grade duminică.\n\nAșadar, nopțile vor fi deosebit de reci, cu minime între -4 și 3 grade prognozate pentru vineri seara, și -5 și 0 grade sâmbătă seara. În majoritatea zonelor se va depune îngheț în weekend, iar în zonele acoperite cu zăpadă, temperatura ar putea scădea chiar și până la -10 sau -15°C peste noapte!\n\n„Un strat subțire de zăpadă se va forma în zonele muntoase și în Alpi, ceea ce s-a întâmplat rar în anii precedenți”, a spus Jung.\n\nEl a îndemnat populația din Germania să-și echipeze mașinile cu cauciucuri de iarnă dacă vor ajunge în aceste zone, avertizând că suprafețele drumurilor ar putea fi acoperite de polei, mai ales noaptea.\n\nDuminică cerul va fi noros, cu posibile ninsori ceva mai abundente în sud, chiar și în zonele joase. În celelalte regiuni, vremea se va redresa și chiar va fi puțin soare. Dar temperaturile rămân destul de scăzute, 0 până la maxim 4 grade Celsius.",
        "label": "Germania"
    },
    {
        "title": "Tot ce se schimbă în octombrie 2023, în Germania - GermaniaMea.ro",
        "content": "Duminica aceasta marchează începutul unei noi luni calendaristice. Octombrie aduce multe schimbări, unele cu avantaje, altele cu dezavantaje și multe noi, dar și vechi. Fie că e vorba de ieftiniri, scumpiri, modificări moderne în sprijinul clientului sau de veșnica ajustare a fusului orar în funcție de vară și iarnă, în mod cert ele vor fi resimțite din plin.\n\nAșadar, iată ce se schimbă pentru locuitorii din Germania, în octombrie 2023:\n\n[Detalii despre toate modificările - în articolul pregătit de GermaniaMea.ro , un site pentru românii care caută de muncă în Germania .]\n\nSubvenția Heizkostenzuschuss pentru încălzirea cu lemne sau ulei va expira la finele lui octombrie 2023. Dar puteți aplica în continuare până pe 20 octombrie pentru a obține până la 2.000 de euro din bugetul alocat de guvern. Cu toate acestea, subvențiile sunt limitate, așa că o cerere depusă cu întârziere poate fi, tardivă. Dacă utilizați gaz sau sunteți racordat la rețeaua centralizată de termoficare, nu sunteți eligibil.\n\nPuteți verifica dacă întruniți condițiile și puteți aplica la Biroul Federal de Asistență pentru Combustibil ( Brennstoffhilfe ). Dacă locuiți în Bavaria, Berlin sau Renania de Nord-Westfalia, ministerul fiecărui stat este responsabil pentru acest lucru, iar cererea trebuie depusă acolo și nu la nivel federal.\n\nEste nevoie de aproximativ 15 minute pentru a completa și trimite cererea.\n\nDacă trebuie să depuneți o declarație fiscală pentru 2022 și nu ați apelat la asistența unui consilier fiscal sau a unei asociații, veștile nu sunt prea bune: declarația dvs. fiscală Steuererklärung trebuie depusă la biroul fiscal până pe 2 octombrie.\n\nTermenul limită pentru persoanele fizice fără consilier fiscal a fost prelungit cu două luni de la sfârșitul lunii iulie 2023. Cu toate acestea, deoarece 30 septembrie este sâmbătă, luni a fost desemnată drept ultima zi de depunere. Mai multe despre ce se întâmplă dacă ratezi termenul limită pentru declarația fiscală, GermaniaMea.ro a scris AICI .\n\nÎncepând cu 1 octombrie, prețurile la gaze vor fi mai ieftine pentru consumatori, după cum a raportat portalul de comparații Verivox. Trading Hub Europe (THE) este managerul de piață pentru piața germană de gaze și va reduce taxa de energie de control de la 0,57 cenți/kWh și taxa de conversie de la 0,038 cenți/kWh la zero cenți fiecare în octombrie.\n\nPentru clienți, asta înseamnă economii de aproximativ 130 de euro pentru o casă unifamilială cu un consum de 20.000 kWh pe an, de aproximativ 78 de euro pentru o gospodărie de cuplu cu 12.000 kWh și aproximativ 33 de euro pentru o singură familie cu un consum de 2.000 kWh.\n\nDe precizat că prețul nu scade automat și este luat în considerare doar pentru contracte noi - așa că ar putea merita să faceți niște comparații.\n\nDobânzi mai mari pentru împrumuturile pentru studenți\n\nOricine își finanțează studiile integral sau parțial cu împrumuturi pentru studenți ar trebui să se pregătească pentru dobânzi mai mari. Începând cu 1 octombrie, dobânda va crește la peste 8 procente, de la o creștere la 7,55% în aprilie.\n\nCreșterea este legată de așa-numita rată a dobânzii Euribor, cu care băncile fac tranzacții între ele și care este folosită și ca reper pentru creditele pentru studenți KfW.\n\nÎncepând cu 1 octombrie, Deutsche Bahn (DB) își va vinde biletele pe distanțe lungi și la centrele și agențiile de turism numai dacă persoana interesată furnizează un număr de telefon mobil sau o adresă de e-mail, potrivit DPA. Schimbarea este făcută astfel încât DB să poată avertiza direct clienții cu privire la modificările călătoriilor lor, de exemplu dacă un tren întârzie.\n\n„Continuăm să trecem la bilete online, deoarece dorim să ținem clienții mai bine informați despre situația călătoriei lor”, a declarat un purtător de cuvânt al DB pentru DPA.\n\nProbleme cu aplicația WhatsApp pe unele telefoane\n\nProprietarii de modele mai vechi de telefoane mobile vor trebui să se pregătească pentru schimbări serioase din octombrie 2023, deoarece WhatsApp nu va mai funcționa pe aceste dispozitive. Pentru a continua să utilizați această aplicație, este necesară cel puțin versiunea Android 5.0. Meta va informa toți utilizatorii afectați în timp util înainte ca serviciul să fie întrerupt pentru aceștia.\n\nÎn timpul pandemiei de Covid-19, concediile medicale au putut fi transmise prin telefon în general. Însă măsura specială de evitare a contactelor inutile cu pacienții cu COVID-19 a expirat la sfârșitul lunii martie. Aceasta fusese în vigoare timp de trei ani. Acum, însă, această metodă revine și devine definitivă începând cu 1 octombrie. În anumite condiții, pacienții vor putea suna din nou la cabinetul medicului pentru a obține concediul medical, atâta timp cât nu e vorba de situații mai speciale. Opțiunea ar trebui să fie disponibilă pentru forme ușoare de boală, deși guvernul german și ministrul Sănătății Karl Lauterbach (SPD) încă stabilesc detaliile exacte.\n\nDupă mai bine de 150 de ani, istoria fabricii de bere Binding din Frankfurt își scrie ultimul capitol. Ca urmare a creșterii drastice a costurilor pentru materiile prime, energie și logistică, conducerea a decis să-și închidă unitățile de producție și fabricile de îmbuteliere din Frankfurt până cel târziu la sfârșitul lunii octombrie. Cu toate acestea, sediul grupului Radeberger, de care aparține Binding, va rămâne la Frankfurt.\n\nMulte s-ar putea schimba în lumea politicii germane, în funcție de rezultatele alegerilor din două dintre cele mai mari landuri ale Germaniei - Bavaria și Hesse. Procesele legislative au loc în ambele state duminică, 8 octombrie.\n\nSimpatizanții partidelor de la guvernare - social-democrații, verzii și liber-democrații - au emoții deoarece nu stau bine în sondaje, în timp ce Alternativa de extremă dreapta pentru Germania (AfD) câștiga tot mai mult teren.\n\nZurich este un loc scump, dar ar putea deveni ceva mai accesibil. 13 trenuri (mai mult față de cele 8 care erau anterior) pe zi vor călători din Stuttgart în orașul elvețian ca urmare a unei modificări de orar. Cei care iubesc să călătorească cu trenul vor avea parte de modificări mai complexe din luna decembrie a acestui an, care va duce la lansarea și mai multor servicii transfrontaliere și trenuri de noapte.\n\nMomentan, discounterul Lidl mai vinde carne de vită din așa-numita formă de creștere 2. Totuși, aceasta va fi în curând de domeniul trecutului și doar carnea de vită din forma de creștere 3 sau 4 va fi disponibilă pentru comercializare.\n\nÎn practică, acest lucru va însemna condiții mai bune pentru animale - deși doar într-o măsură limitată. În loc de actualul 1,5-3 metri pătrați per vacă, acum vor exista 1,5 până la 4 metri pătrați per vacă.\n\nÎn plus, trebuie să existe o curte în care animalele să se poată plimba pe tot parcursul anului. Se permite în continuare decornarea sau amputarea coarnelor la viței așa cum se procedează de obicei în creșterea convențională a animalelor.\n\nPlata cu cardurile de credit VISA și Mastercard va deveni mai scumpă. Deoarece taxele pentru comercianți la plată urmează să fie majorate în octombrie, produsele ar putea deveni mai scumpe pentru clienți, deoarece cel puțin o parte din costuri ar putea fi transferate comercianților.\n\nPe fondul creșterii taxelor, experții financiari recomandă să se facă achiziții zilnice cu carduri de debit, carduri Giro/EC sau numerar în Germania.\n\nVești bune pentru cei cărora le place să se amăgească, chiar și pentru o dimineață. Ceasurile se dau înapoi cu o oră, iar ora 3:00 devine ora 2:00, pe 29 octombrie, prelungind noaptea cu o oră.\n\nModificarea are loc în ciuda multor discuții despre eliminarea schimbărilor sezoniere a ceasului în Germania și în restul UE.\n\n*Toamna este bogată și în evenimente de petrecere a timpului liber, iar luna octombrie nu face excepție. Mai multe, GermaniaMea.ro a detaliat AICI .",
        "label": "Germania"
    },
    {
        "title": "6 evenimente de neratat în Germania, în iunie 2024 - GermaniaMea.ro",
        "content": "Pe măsură ce vara dă semne că se instalează definitiv în Germania, se dă undă verde și la o serie de festivaluri în întreaga țară. Nu de alta, dar după atâtea zile libere cu ocazia sărbătorilor legale din luna mai a acestui an, în iunie s-ar putea simți cam greu cheful de muncă. Încă un motiv în plus pentru a profita la maximum de weekend-uri! Germania oferă o mulțime de posibilități în acest sens!\n\nIată câteva dintre evenimentele din iunie pe care să le treceți pe listă, atunci când vă faceți planuri pentru a petrece timpul liber când e vreme faină afară...\n\nFestivalul anual Eurofolk de la Ingelheim, din Renania Palatinat, debutează cu o zi înainte de începutul lunii iunie.\n\nVineri, sâmbătă și duminică sunt programate spectacole muzicale ale unor grupuri care reprezintă tradițiile populare internaționale (inclusiv muzică populară americană, greacă și irlandeză, de exemplu). La toate acestea se adaugă și ateliere de meșteșuguri specifice zonei.\n\nPotrivit site-ului web al evenimentului, cel mai așteptat act din acest an va fi formația populară ucraineană Yagody.\n\nRețineți că puteți cumpăra bilete la fața locului plătind numai în numerar, iar online accesând platforma de prevânzare.\n\nPentru fanii muzicii clasice și corale, Festivalul Bach din Leipzig oferă concerte în aer liber în piața principală a orașului, precum și spectacole în biserica istorică Sf. Toma, dar și în alte locații.\n\nDenumit după unul dintre cei mai faimoși compozitori clasici din Germania - Johann Sebastian Bach - participanții la festival se pot aștepta să audă genul de muzică pentru care artistul și-a petrecut cea mai mare parte a vieții compunând - operele corale.\n\nFanii împătimiți ai lui Bach pot cumpăra un abonament de festival pentru 77 euro sau bilete la concerte individuale. În timp ce mergeți în Leipzig pentru acest eveniment, vă puteți opri să vizitați și muzeul Bach.\n\nUnul dintre cele mai mari evenimente care are loc în Germania în iunie este Campionatul European de Fotbal UEFA, numit și Euro 2024.\n\nUn total de 24 de echipe naționale de fotbal europene vor concura într-o serie de meciuri în locuri din jurul Germaniei timp de o lună, primul meci (Germania - Scoția) începe la Munchen pe 14 iunie.\n\n2,7 milioane de fani sunt așteptați la meciurile din campionat. Agitația și emoțiile date de eveniment vor fi cu siguranță resimțite de locuitorii din toate orașele mari ale Republicii Federale, indiferent dacă sunt sau nu fani al fotbalului.\n\nDespre ce trebuie să știe românii care merg la EURO 2024, GermaniaMea.ro a scris AICI .\n\nPentru cei care nu au prins bilete la meciuri, vor fi mai multe locuri publice pentru a urmări meciurile în direct. De exemplu, în Köln va fi înființat un „Sat de fotbal” în Altstadt (Orașul Vechi), pentru ca fanii locali să urmărească și să sărbătorească meciurile împreună.\n\nLa Berlin, Straße des 17 Juni din Tiergarten va fi transformată în „fan mile”, care urmează să fie cel mai mare loc în aer liber pentru proiecții live la Euro 2024 din Germania. Cel mai faimos punct de reper al capitalei, Poarta Brandenburg, urmează să arate ca o imensă poartă de fotbal pentru această ocazie, iar pe ea vor fi proiectate meciuri.\n\nMeciul final va avea loc la Berlin pe 14 iulie.\n\n20 iunie marchează solstițiul de vară în acest an, ceea ce înseamnă că zilele de 20 și 21 au cele mai lungi ore de lumină din emisfera nordică – și marchează, de asemenea, începutul verii, din perspectivă geografică.\n\nCu această ocazie, Fête de la Musique din Berlin oferă celor din capitala Germaniei șansa de a „sărbători împreună cea mai lungă și mai muzicală zi a anului”.\n\nFête de la Musique este, practic, un festival de muzică în aer liber, care adună laolaltă muzicieni locali cântă în locații din jurul Berlinului, iar mult mai multe acte spontane pot fi găsite și pe străzile, parcurile și spațiile publice ale orașului.\n\nToate spectacolele sunt complet gratuite și vor avea loc pe tot parcursul zilei și seara.\n\nFestivalul Fusion (deseori scris cu litere chirilice ca Фузион) este un festival de muzică și arte renumit care are loc în fiecare an pe un fost aerodrom militar din Lärz, Mecklenburg-Pomerania de Vest, în nord-estul Germaniei.\n\nCu accent pe acțiunea colectivă, evenimentul poate fi privit ca un experiment social în comunismul utopic și a devenit un eveniment emblematic pe scena festivalurilor europene. Este, de asemenea, cunoscut pentru atmosfera sa aparte și gama de muzică eclectică. Pe lângă un program muzical divers de la artiști renumiți și talente underground, festivalul găzduiește și numeroase ateliere și seminarii.\n\nAbonamentul pentru cele 5 zile de festival e disponibil pentru 220 euro, iar biletele de duminică sunt puse în vânzare pentru 60 euro. Există, de asemenea, o rubrică pe site-ul festivalului unde deținătorii de bilete pot vinde sau schimba bilete.\n\nFestivalul Harley-Davidson - „Harley Days” - include o piață de motociclete, precum și muzică live ce va avea loc pe Banksstrasse la sfârșitul lunii iunie. Oaspeții pot admira motociclete clasice, precum și la cele mai recente modele Harley, sau pot închiria una pentru o plimbare de probă. Sâmbătă are loc un spectacol de biciclete personalizate, iar duminică are loc o paradă de motociclete prin oraș.\n\nEvenimentul promite, de asemenea, un spectacol de cascadorii, un spațiu amenajat pentru degustări axat pe grătar, dar și cabine de tatuaje.\n\nCopiii de până la 18 ani pot intra gratuit la festival, iar intrarea este gratuită pentru toți duminică, 30 inie. Biletele pentru adulți de una sau două zile (pentru vineri și sâmbătă) sunt disponibile la pre-vânzare pentru 11 euro, respectiv, 20 euro.",
        "label": "Germania"
    },
    {
        "title": "Copil român, repatriat urgent din Germania! Ce au aflat autoritățile? - GermaniaMea.ro",
        "content": "Un caz revoltător sesizat de autoritățile din Germania le-a alertat pe cele din România zilele trecute. Acestea din urmă încearcă să afle dacă a fost sau nu vorba despre adopție sau, mai degrabă, o infracțiune cu trafic de minori în cazul unui copil originar din județul Gorj.\n\nMai exact, Direcția Generală de Asistență Socială și Protecția Copilului (DGASPC) Gorj a primit o adresă din partea Autorităţii Naţională pentru Protecţia Drepturilor Copilului şi Adopţie (ANPDCA), în luna aprilie a acestui an, la sesizarea autorităţilor din Germania, care au solicitat Ministerului Justiţiei clarificarea situaţiei unui minor român, după ce au constatat că acesta se afla în grija cetăţeanului străin.\n\nEste vorba despre Cristian, un băiețel de aproape 6 ani, ce provine dintr-o familie modestă cu trei copii, din comuna Dănciulești, și asupra căruia există suspiciuni că ar fi fost vândut de tatăl său pentru o sumă de bani unui cetățean german.\n\nPe fir au intrat și procurorii DIICOT care au deschis o anchetă având în vedere că la vamă nimeni nu a sesizat nicio problemă. Anchetatorii vor să afle cum a fost posibil ca acesta să treacă granița, ce acte au fost folosite pentru această tranzacţie şi cu implicarea căror funcţionari. Se efectuează cercetări cu privirea la o posibilă folosire a unei procuri false.\n\n„ Menționăm faptul că organele de urmărire penală au transmis către Centrul de Cooperare Polițienească Internațională cereri de cooperare judiciară, iar din data de 18.04.2024, minorul a fost preluat de către autoritățile germane prin Serviciul Social pentru Tineret Regensburg - Bavaria,” se arată în comunicat de presă al DIICOT transmis presei.\n\nPărinții băiatului susțin că la mijloc ar fi o intenție de adopție, însă rudele îi contrazic și spun că cei doi soți l-au vândut cetățeanului german, din luna ianuarie, prin intermediul unui vecin de la ei din sat care lucrează în Republica Federală ca bucătar, chiar pentru cetățeanul german în cauză.\n\nAvocatul cetățeanului german susține că al său client ar fi luat copilul din România pentru acomodare și compatibilitate, urmând ca ulterior să-l adopte prin procedura de adopție internațională.\n\n„Toate demersurile s-au făcut perfect legal. Nu există nicio infracțiune, vă pot garanta acest lucru. Nu există niciun fel de plată. Sunt cheltuielile care s-au făcut pentru hăinuțe, pentru mâncare și pe toate cele. Acum… să fim serioși. 4.000 valorează un copil? Chiar așa de ieftin am ajuns în România?”, a spus avocatul Alexandru Călinoiu.\n\nActele au fost perfectate în Craiova, iar minorul român și cetățeanul german au părăsit România legal prin vama Nădlac.\n\nAvocatul mai spune că nu s-a făcut nicio plată către familie în vederea adopției. În plus, reprezentantul germanului care vrea să adopte copilul spune că a început lucrările de renovare a locuinței familiei din Dănciulești pentru ca ceilalți doi copii ai familiei să se întoarcă acasă.\n\nÎn schimb, un unchi al copilului susține că s-a plătit pentru adoptarea acestuia.\n\n„Ei au vândut copilul la doi oameni. A spus că a dat 150 de euro că să nu îl încurce pentru trecerea copilului\", a povestit acesta.\n\nUrmează să se afle dacă a fost vorba despre o vânzare și la cât se ridică suma tranzacției. Rudele vorbesc de 1.000 – 900 euro sau 8.000 lei.\n\nIonel Ghelmegeanu, tatăl, neagă acuzațiile și susține că nu l-a vândut, și a vrut doar să-i ofere o viață mai bună. Mai mult, micuțul se atașase de cetățeanul german. În ciuda celor aflate, părintele spune că nu-și vrea copilul înapoi.\n\nCopilul ar fi ieşit din ţară cu maşina, împreună cu cetățeanul german care ar fi plătit pentru el, și la graniță, ar fi mituit vameșii, acuză rudele băiețelului. Bunica celui mic a povestit că știa de la părinți că l-ar fi dat pe Cristian neamțului pentru trei luni şi apoi l-ar aduce.\n\n„Eu lor le-am spus: nu daţi copiii că sunteţi în neregulă. Nu m-au ascultat!”\n\nAcasă, în localitatea lui, nimeni - nicio autoritate şi niciun vecin nu s-a întrebat unde a dispărut copilul. De câteva luni bune nimeni nu l-a mai văzut pe cel mic prin sat. Cazul a ieșit la iveală abia după ce neamțul a încercat să-l înscrie într-o instituție de învățământ. Autoritățile din Germania au constatat că documentele celui mic sunt false. Statul român a fost anunțat imediat, însă și acum încearcă să îl aducă în țară pe băiat.\n\nÎn România a început o anchetă penală în REM, pentru trafic de minori.\n\nDe asemenea, în contextul demarării procedurilor administrative pentru repatrierea minorului, preşedintele Autorităţii Naţionale pentru Protecţia Drepturilor Copilului şi Adopţie, secretarul de stat Rareş-Petru Achiriloaie, s-a deplasat de urgenţă la Munchen pentru a discuta soluţionarea cazului cu reprezentanţii misiunii diplomatice şi ai autorităţilor germane competente, arată și comunicatul de presă al Ministerului Familiei.\n\nBăiețelul, care a împlinit 6 ani în luna martie a acestui an, ar ajunge azi în România. După aducerea în țară al minorului, acesta va intra în sistemul de protecție socială, alături de cei doi frați ai săi, fiind exclusă întoarcerea sa în familie.\n\nFamilia din care provine minorul nu era monitorizată de DGASPC Gorj, deoarece nu se confrunta cu un risc de abandon sau cu vreo situație în care minorii să fie în pericol. Cu toate acestea, se știe că tatăl copilului este alcoolic, iar mama pare a avea probleme psihice.\n\nDe asemenea, ceilalţi doi fraţi ai băiatului – o fetiţă de 8 ani şi un băieţel de 2 ani şi 8 luni - au fost preluaţi în regim de urgenţă de către DGASPC Gorj şi se află acum în îngrijirea unui asistent maternal, mai indică sursa citată.",
        "label": "Germania"
    },
    {
        "title": "Cum a vrut un român să fenteze sistemul fiscal din Germania? - GermaniaMea.ro",
        "content": "Sunt vremuri grele și fiecare încearcă să se descurce cât mai bine, așa cum poate și cum știe. La prima vedere, activitatea unui mic antreprenor român de a aduce în mod repetat diverse bunuri din Elveția în Germania, și ulterior în România, nu pare a ridica suspiciuni, doar că lucrurile stau altfel.\n\nDe fapt, timp de câteva luni, românul în vârstă de 42 de ani a încercat (și a și reușit) să fenteze ochiul destul de vigilent al vameșilor nemți. Recent, patronul român a fost prins în flagrant când încerca să introducă în Republica Federală diverse bunuri, cu scopul de a le comercializa ulterior în țara de origine, informează presseportal.de.\n\n„Timp de luni de zile, un proprietar de mică afacere, român, a adus în mod repetat, bunuri din Elveția prin punctul de trecere a frontierei Kaiserstuhl/Rötteln pentru a le depozita temporar în Hohentengen,” relatează poliția germană într-un comunicat de presă.\n\nAutoritățile vamale germane au descoperit o gamă importantă de produse, în valoare totală de aproximativ 35.000 de euro. Marfa includea electrocasnice și produse de drogherie, telefoane mobile și computere, precum și o trotinetă electrică, dar și un camion mic uzat cu o basculantă.\n\nPotrivit sursei citate, tânărul s-a sustras, astfel, de la plata de taxe de import de aproximativ 7.200 de euro. Totul era menit să deschidă o afacere horticolă în România. La mijlocul lunii ianuarie, doi veri ai românului trebuiau să aducă mărfurile în țara natală. O patrulă vamală, însă, a încheiat călătoria în parcarea Grimmelshofen și a descoperit contrabanda.\n\nÎmpotriva proprietarului de mici afaceri au fost inițiate proceduri penale de evaziune fiscală. Oficialii vamali au confiscat bunurile până la plata taxelor de import. Pedeapsa privind evaziunea fiscală a fost extinsă și rudelor sale din România, respectiv celor doi veri care urmau să preia marfa.\n\nÎn consecință, cei trei trebuie să se aștepte la pedepse penale serioase, mai ales că biroul vamal principal din Karlsruhe a preluat ancheta pentru alte investigații.",
        "label": "Germania"
    },
    {
        "title": "Polițiștii germani, surprinși de „tupeul” unor hoți români - GermaniaMea.ro",
        "content": "În primele ore ale dimineții de sâmbătă - 12 octombrie - ofițerii de poliție federală de la punctul de trecere a frontierei Walserberg - Austria au decis să verifice un microbuz Volkswagen vechi care venea de pe A8.\n\nÎn el se aflau trei tineri de naționalitate română care încercau să intre în Germania pe la punctul Piding. Încă de la bun început cei trei le-au trezit suspiciuni oamenilor legii.\n\n„În timpul controlului, șoferul emana un miros puternic de alcool. Ca urmare a unui test de alcoolemie, s-a constatat că a depășit limita de 0,5 la mie”, informează bgland24.de. Aceasta a fost unul dintre motivele pentru care poliția din Piding a deschis dosar penal.\n\nÎn timp ce polițiștii consemnau faptele, aceștia au primit și indicii că microbuzul VW cu numere de înmatriculare germane ar fi fost furat, mai ales că geamul din dreptul pasagerului din dreapta era spart. După o scurtă investigație, ofițerii au reușit să afle cine este proprietarul de drept al microbuzului și și-au dat seama că între el și ocupanții mașinii nu exista nicio legătură.\n\nProprietarul microbuzului VW locuia în Austria și credea că mașina sa se afla într-o parcare din afara orașului Innsbruck, unde o lăsase.\n\n„Cei trei români au fost reținuți sub acuzația de furt de mașinii și duși la poliția de frontieră din Piding, unde a sosit și proprietarul mașinii pentru a o prelua. După consultarea autorităților austriece și a parchetului german, celor trei români li s-a permis continuarea călătoriei, în jurul prânzului -evident fără autoturismul furat”, mai arată sursa citată.\n\nCând aventura românilor părea ca s-a încheiat, la nici 30 de minute de la eliberare, cei trei comiteau din nou infracțiuni.\n\nDe această dată, conaționalii au furat mai multe cutii cu energizant, două perechi de ochelari de soare și o pălărie de la benzinăria Piding Süd. Proprietarului acesteia i s-au părut dubioși, i-a urmărit și a sunat imediat la poliție, făcând și „o descriere exactă a suspecților”.\n\nAstfel, în sensul giratoriu de pe B20, în Piding, cei trei hoți fugari au fost opriți din nou de o patrulă a poliției de frontieră, arestați și duși înapoi la secția de poliție.\n\n„Echipa de investigare internă a GPI Piding investighează acum acest caz, în strânsă colaborare cu biroul procurorului public din Traunstein, sub suspiciunea de furt în bandă”, a fost evaluarea finală a poliției.\n\nCu toate acestea, cei trei bărbați au fost eliberați, după cum au confirmat polițiștii de frontieră din Piding.\n\n„Ne-ar fi plăcut să-i sancționăm”, au spus ei. Dar procurorul responsabil de caz nu a depus o cerere de arestare.",
        "label": "Germania"
    },
    {
        "title": "Avertisment de val de aer polar peste Germania! - GermaniaMea.ro",
        "content": "Profitați din plin de acest weekend de toamnă, cu soare blând și temperaturi prietenoase, pentru că, de săptămâna viitoare vremea schimbă foaia în Germania, avertizează meteorologii. Nopțile vor fi tot mai reci, iar temperaturile se apropie ușor de punctul de îngheț.\n\nPe parcursul 11 – 18 noiembrie, valorile termice vor fi mai coborâte decât cele specifice pentru această săptămână, pe întreg teritoriul Republicii Federale, subliniază Serviciul Meteorologic din Germania (DWD), care a și emis, de altfel, vineri, un avertisment nivel 1/cod galben de vreme rea.\n\nUn front de aer rece se deplasează spre centrul Europei și va pătrunde în Germania de la nord-vest la sud-est, aducând, totodată, înnorări și averse de ploaie. Aerul rece și umed sporește șansele de ninsoare în zonele montane ale țării, iar la altitudini joase va fi ceață densă. Local va fi burniță.\n\nÎn weekend, va veți mai putea bucura de temperaturi cu două cifre. Vremea va fi plăcută, cu temperaturi cuprinse între 10 – 15°C pe parcursul zilei, în timp ce nopțile vor rămâne friguroase – temperaturi de 6 până la 0°C. Meteorologii atrag atenția că ceața va da de furcă celor care circulă pe parcursul nopții, așa că e nevoie de atenție sporită.\n\nDe luni vremea dă semne că se răcește. În timp ce unii se așteaptă la fenomenul cunoscut drept „Martinssommer” – vara Sf. Martin (deosebit de apreciată, deoarece permite recoltarea strugurilor în noiembrie), din păcate temperaturile vor scade treptat și sigur.\n\nPe 11 noiembrie, cerul va fi mai mult noros, iar temperatura maximă nu va mai depăși 6 grade Celsius, în timp ce cea minimă va fi de -2°C în partea de nord-vest. În sud-est, pe alocuri, soarele își va face apariția pentru scurt timp. Temperaturile maxime vor fi cuprinse între 3 - 10°C.\n\n„Ne așteptăm la o creștere semnificativă a precipitațiilor, posibil cu ceva ninsoare. Aceasta este o schimbare brutală a vremii”, spune meteorologul Dominik Jung de la wetter.net.\n\nSituația vremii este tipică lunii noiembrie, dar schimbarea bruscă ar putea aduce neplăceri celor cu probleme de ritm cardiac.\n\nÎn timp ce la altitudini joase plouă, iarna se instalează încet la altitudini mai mari. Alpii și lanțurile muntoase joase în special ar trebui să se pregătească pentru zăpadă. De la o altitudine de 500 până la 700 de metri se instalează lapovița sau chiar ninsoare în următoarele zile.\n\n„Dacă temperaturile continuă să scadă, zonele de schi ar putea beneficia chiar de un strat timpuriu de zăpadă”, a mai declarat Jung.\n\nPrimele semne de iarnă, se vor accentua marți. Precipitațiile vor crește în volum, iar pe alocuri se vor transforma în lapoviță. Temperaturile maxime pe timpul zilei vor fi cuprinse între 2 și 8 grade Celsius, iar cele nocturne vor ajunge chiar și la - 4°C în unele zone.\n\nPloaia slabă se retrage încet spre vest miercuri noaptea, când sunt șanse mari să se aștearnă poleiul. Cerul rămâne noros, cu vânt slab spre moderat în est. Temperaturile minime vor fi cuprinse între -2 și 6°C, iar cele maxime între 4 și 8 grade. Există șanse mici ca soarele să-și facă apariția.\n\nJoi și vineri vremea va fi în aceeași notă – temperaturi scăzute, soare scump la vedere, aer umed – semn că iarna stă la pândă.",
        "label": "Germania"
    },
    {
        "title": "Tot ce se schimbă în Germania, în februarie 2024 - GermaniaMea.ro",
        "content": "În Germania urmează unele schimbări importante începând cu luna februarie. De la noi subvenții pentru încălzire până la mai multă transparență cu privire la carnea pe care o cumpărați! Unii, mai norocoși, se vor putea bucura chiar de un bonus la salariu sau de o pedeapsă mai blândă când vine vorba de amenzi neplătite.\n\nIată tot ce se întâmplă în a doua lună din an, în Republica Federală:\n\n[Detalii despre toate modificările - în articolul pregătit de GermaniaMea.ro , un site pentru românii care caută de muncă în Germania .]\n\nMai puțin timp în închisoare pentru amenzi neplătite\n\nÎn Germania, cine nu poate plăti amenda pentru anumite infracțiuni este obligat să petreacă timp în spatele gratiilor pentru a compensa. Anterior, acest lucru se făcea unul la unu, ceea ce înseamnă că o zi de amenzi neplătite, adesea pentru călătoria fără bilet în transportul public, era echivalată cu o zi de închisoare. De exemplu, pentru o amendă neplătită de 1.000 de euro cu un tarif zilnic de 10 euro pe zi, pedeapsa alternativă este de 100 de zile de închisoare.\n\nÎn iunie 2023, însă, Bundestagul a decis să reducă la jumătate pedeapsa, astfel că, din februarie se va efectua „doar” jumătate de zi de închisoare pentru fiecare amendă zilnică.\n\nDe la 1 februarie, oricui i se prescrie un medicament de un anumit gramaj de către medicul său, dar care nu este în stoc la farmacie, nu va fi nevoit să plătească mai mult. În loc să plătească de mai multe ori pentru mai multe pachete mai mici ca înainte, coplata se va baza pe cantitatea de medicament prescris.\n\nCeea ce înseamnă că, dacă farmacistul are două pachete de 50 de bucăți în loc de un pachet de 100 de bucăți, de exemplu, coplata va fi achitată doar o dată în loc de două ori, așa cum se făcea anterior.\n\nAnul bisect 2024 aduce o zi în plus în februarie\n\nNu este tocmai o schimbare, ci un eveniment care se întâmplă doar la câțiva ani: în 2024, pentru că este an bisect, avem o zi în plus - joi, 29 februarie. Ceea ce înseamnă că anul acesta este cu o zi mai lung și, în sfârșit, unii își pot sărbători ziua de naștere (sau orice aniversare) în ziua lor reală.\n\nEvenimentul din cadrul Carnavalului de la Koln care nu trebuie ratat are loc pe 12 februarie în Renania de Nord-Westfalia. Parade colorate umplu străzile, multe cu teme satirice și politice. Deși Rosenmontag , adică „Lunea Trandafirilor” nu este o sărbătoare publică oficială, multe companii din Renania o oferă ca zi liberă. Asta poate fi considerat un preambul pentru ceea ce urmează câteva zile mai târziu, pe 14 februarie - Ziua Îndrăgostiților. Dar nu fi dezamăgit dacă iubita ta germană/iubitul tău german nu își amintește, deoarece aici nu este o sărbătoare la fel de populară ca în alte țări precum SUA.\n\nMai multă claritate cu privire la originea cărnii cumpărate\n\nOricine cumpără carne neambalată de la măcelărie sau de la o piață săptămânală ar trebui să știe exact de unde provine. Etichetarea obligatorie va fi extinsă și la carnea neambalată de la porc, oaie, capră și pasăre începând cu 11 februarie. Până acum, asta se aplica doar cărnii ambalate și cărnii de vită neambalate.\n\nPe etichetă se vor regăsi date despre locul de creștere și sacrificare. Chiar dacă cea mai mare parte a cărnii provine din aceeași sursă și doar cantități mici au fost achiziționate din alte surse, acest lucru trebuie precizat în consecință, după cum precizează noua lege.\n\nÎn cazul cărnii tocate sau bucăților de carne, este suficientă mențiunea „Crescut și sacrificat în UE” sau „în afara UE”.\n\nLegea revizuită pentru încălzire ( Heizungsgesetz ) va intra în vigoare pe 27 februarie. Conform acesteia, e nevoie ca sistemele de încălzire nou instalate să fie alimentate cu cel puțin 65% energie regenerabilă.\n\nAceastă nouă achiziție costă foarte mulți bani, însă costurile cu încălzirea sunt mai mici cu un sistem eficient. Pentru a evita ca povara financiară pentru cetățeni să fie prea mare, Legea privind încălzirea prevede și subvenții.\n\nBanca germană de investiții și dezvoltare KfW va procesa noi cereri pentru finanțarea noilor sisteme de încălzire din surse regenerabile de la această dată, cu o rată de finanțare de bază de 30%, care poate ajunge la 70% în funcție de cât e nevoie, potrivit Ministerului Federal pentru Afaceri economice și protecția climei.\n\nDigital Services Act (DSA), care intră în vigoare pe 17 februarie în țările UE, inclusiv în Germania, urmărește să creeze un mediu online mai sigur, mai echitabil și mai transparent pentru întreprinderi și consumatori.\n\nPotrivit Comisiei Europene, DSA întărește drepturile consumatorilor, în special prin mecanisme îmbunătățite de reclamație și prin capacitatea de a raporta mai ușor conținutul ilegal. DSA introduce, de asemenea, reguli mai stricte de protecție a datelor, cum ar fi interzicerea publicității direcționate către minori și restricționarea utilizării datelor sensibile în scopuri publicitare.\n\nÎn plus, DSA îmbunătățește și siguranța produselor vândute online, asigurându-se că acestea respectă standardele UE. Consumatorii trebuie să fie mai bine informați despre vânzătorii reali de produse achiziționate online.\n\nO serie de mici, dar semnificative modificări fiscale intră în vigoare la 1 februarie. Una dintre aceste modificări se referă la introducerea plăților unice fără taxe. Angajații din sectorul public (TVL) vor primi o ajustare în raport cu inflația de 120 de euro, potrivit sindicatului Verdi.\n\nAngajații care lucrează în comerțul cu acoperișuri vor primi în februarie 457 de euro care sunt scutiți de impozite și contribuții la asigurările sociale.\n\nMai puțini bani pentru surplusul de energie solară\n\nAceastă modificare afectează toate gospodăriile care doresc să instaleze sisteme solare: oricine instalează acum un sistem solar pe acoperiș și dorește să alimenteze surplusul de electricitate în rețea contra cost va primi ceva mai puțin începând cu 1 februarie.\n\nRemunerația pentru surplusul de energie electrică va fi redusă cu un procent la fiecare șase luni. Anterior, tariful era de 8,2 cenți pe kWh - o cifră care va scădea la 8,1 cenți pe kWh începând din februarie.\n\nCel mai probabil, clienții Amazon Prime din Germania au fost înștiințați deja printr-un e-mail că serviciul de streaming va introduce publicitate începând cu 5 februarie.\n\nOricine dorește să continue să vizioneze videoclipuri Amazon Prime fără reclame va plăti suplimentar 2,99 de euro pe lună. Potrivit companiei, Amazon va folosi veniturile pentru a investi mai mult în conținut de divertisment de top și sport live.",
        "label": "Germania"
    },
    {
        "title": "Cât plătește un migrant care trece prin România să ajungă în Germania? - GermaniaMea.ro",
        "content": "România reprezintă una dintre țările de tranzit pentru migranții în drum spre visul european. Pentru a ajunge în țările din Vest, în special în Germania, fiecare migrant plătește bani grei călăuzelor în speranța că vigilența polițiștilor de frontieră va fi păcălită.\n\nUn bărbat de 29 de ani, originar din Câmpulung, este acuzat că este șeful unei rețele de trafic de migranți. Acesta a compărut joi, 19 septembrie, cu lanțuri la picioare în fața Tribunalului Districtual Weiden, landul Bavaria, informează otv.de.\n\nUnii dintre presupușii membri ai bandei au fost deja condamnați. Vorbim despre o structură bine organizată, cu șefi, subalterni, călăuze, șoferi - care funcționa din 2022. Din ea făceau parte români, cetățeni din Republica Moldova și persoane cu dublă cetățenie.\n\nCapul rețelei este acuzat că ar fi introdus ilegal în Germania peste 50 de oameni preluați din Timișoara. Imigranții au fost găsiți abandonați în orașul Vohenstrauß.\n\nPotrivit sursei citate, banda a cerut câte 14.500 de euro de la fiecare om adus ilegal în Bundesrepublik.\n\nParchetul bavarez îl acuză pe șeful rețelei că a fost implicat în 4 dosare de trafic de persoane în scop comercial, astfel, viața migranților a fost pusă în pericol.\n\nSuspectul s-ar fi ocupat de preluarea, organizarea transporturilor coordonarea și plata șoferilor și complicilor. În fiecare dintre cele 4 călătorii identificate de la jumătatea lunii august 2022, 5 până la 9 migranți au fost ascunși deasupra cabinei șoferului camioanelor, înghesuiți în spațiul de dormit care este destinat doar unei persoane. Ei au trebuit să rămână în ascunzătoare timp de până la 14 ore, în timpul transportului.\n\nUn alt român în vârstă de 30 de ani, căutat de autoritățile din Germania, care au emis pe numele său un mandat european de arestare pentru comiterea infracțiunii de trafic de migranți, a fost depistat, zilele trecute, la Timișoara.\n\nÎmpotriva românului din Câmpulung, parchetul a cerut o pedeapsă cuprinsă între 6 și 7 ani. Având în vedere că inculpatul și-a recunoscut faptele, apărarea a putut apoi să convină cu procurorul asupra unei pedepse cuprinse între 4 ani și 9 luni până la 5 ani și 3 luni.\n\nÎn plus, cu această ocazie, românul a mărturisit că migranții mai plăteau încă 500 de euro când ajungeau la destinație.\n\nPolițiștii care sunt implicați și ei în acest caz, au fost audiați azi.\n\nÎn România, conform codului penal, racolarea, îndrumarea, călăuzirea, transportarea, transferarea sau adăpostirea unei persoane, în scopul trecerii frauduloase a frontierei de stat a României, se pedepseşte cu închisoarea de la 2 la 7 ani.\n\nGermania a expulzat în primele şase luni ale anului 2024 un număr total de 10.800 de migranţi aflaţi în situaţie ilegală.\n\nÎntre timp, din luna septembrie, controalele la frontierele terestre ale Republicii Federale vor fi mai stricte, așa cum GermaniaMea.ro a relatat AICI .",
        "label": "Germania"
    },
    {
        "title": "Tot ce se schimbă în Germania, în iunie 2024 - GermaniaMea.ro",
        "content": "Incredibil, dar jumătate din anul 2024 aproape a trecut și viața în Germania nu bate pasul pe loc, ci, din contră, aduce tot felul de provocări!\n\nIunie este o lună cu mari schimbări în Bundesrepublik, în special pentru rezidenții străini. De la intrarea în vigoare a legii cetățeniei până la noul permis de ședere „cardul de oportunitate” – Chancenkarte - pentru muncitorii calificați din țări non-UE.\n\nȘi cetățenii germani sunt vizați de modificări, mai ales în privința dreptului la vot la alegerile europene sau a condiționării anumitor servicii de streaming.\n\n[Detalii despre toate modificările - în articolul pregătit de GermaniaMea.ro, un site pentru românii care caută de muncă în Germania .]\n\nPentru cetățenii din afara UE, venirea în Germania la muncă ar trebui să devină puțin mai ușoară de la 1 iunie.\n\nAsta pentru că cei care sunt eligibili pot aplica pentru o nouă viză pentru persoanele aflate în căutarea unui loc de muncă, numită Chancenkarte sau „card de oportunitate”.\n\nCerința de bază este de cel puțin doi ani de formare profesională sau o diplomă universitară în țara de origine, precum și cunoștințe lingvistice în germană sau engleză. În funcție de cunoștințele lingvistice ale solicitantului, experiența profesională, vârsta și legătura cu Germania, aceștia primesc puncte care îi dau dreptul să primească viza.\n\nCei care utilizează trenurile vor vedea o schimbare a cardurilor de abonament Deutsche Bahn începând cu 6 iunie. De la această dată, Bahncard 25 și 50 nu vor mai fi disponibile fizic, sub formă de card de plastic, ci doar în format digital.\n\nPentru a utiliza cardul de călătorie digital, clienții vor avea nevoie de un profil în aplicația Bahn sau pe platforma bahn.de. Dacă nu aveți un smartphone, puteți printa imaginea digitală. Cardurile de plastic existente pot fi folosite până la data de expirare tipărită.\n\nBahnCard 100 este scutit de o astfel de modificare și va încă disponibil în format fizic, din plastic.\n\nAlegerile europene din Germania vor avea loc pe 9 iunie. Unele țări, precum Țările de Jos, încep să voteze pe 6 iunie.\n\nUn nou Parlament UE va fi ales cu peste 720 de europarlamentari. Anul acesta, pentru prima dată, tinerii de 16 ani și peste vor putea vota în Germania. Asta înseamnă că numărul de alegători eligibili a crescut de la aproximativ 61,5 milioane la ultimele alegeri din 2019 la aproximativ 65 milioane de persoane la alegerile din 2024.\n\nDacă încă nu sunteți sigur pentru ce partid să votați, puteți consulta Wahl-O-Mat pentru a vă ajuta să luați o decizie.\n\nPregătește-te pentru nebunia pe care o oferă fotbalul, deoarece Germania găzduiește Euro. Campionatul începe la München pe 14 iunie, când Germania va înfrunta Scoția.\n\nUn total de 24 de echipe vor concura în turneul de o lună, care se încheie pe 14 iulie la Berlin. În total, 51 de meciuri se vor juca în 22 de zile de meci.\n\nMai multe orașe vor găzdui jocuri. Pe lângă Berlin și Munchen, meciurile vor avea loc la Köln, Frankfurt, Hamburg, Dortmund, Leipzig, Gelsenkirchen, Stuttgart și Düsseldorf.\n\nEste un moment pe care mulți oameni din Germania l-au așteptat. Reforma de referință a legii cetățeniei va intra în vigoare pe 27 iunie 2024.\n\nDe la această dată, rezidenții străini vor putea obține mai rapid cetățenia germană. Naturalizarea va fi posibilă după doar 5 ani de rezidență în loc de 8, și chiar și după 3 ani în cazurile de „integrare specială și nivel C1 în limba germană”.\n\nDe asemenea, va fi permisă dubla cetățenie sau deținerea de naționalități multiple - legea permitea anterior acest lucru doar în cazuri excepționale și pentru cetățenii UE. Foștii „lucrători invitați” și „lucrători contractuali” vor trebui doar să își dovedească cunoștințele orale de limba germană pentru naturalizare și nu vor mai trebui să susțină un test de naturalizare.\n\nModificări ale conexiunilor la cablul TV pentru chiriași\n\nMilioane de chiriași din Germania trebuie să decidă până cel târziu pe 30 iunie dacă vor să beneficieze de servicii TV în viitor. Din iulie, proprietarilor nu li se va mai permite să transfere taxele de conectare la TV prin cablu la Nebenkosten sau costuri suplimentare.\n\nChiriașii care doresc să se uite în continuare la TV prin cablu în locuința lor vor trebui să contacteze un furnizor pentru rezolva acest lucru. Cu toate acestea, unii chiriași ar putea plăti mai mult pentru acest serviciu.\n\nÎn timp ce majoritatea celor 16 state ale Germaniei își încep vacanța de vară în iulie, câteva încep mai devreme. Elevii din Bremen, Saxonia Inferioară, Saxonia, Saxonia-Anhalt și Turingia vor începe vacanțele de vară în a doua jumătate a lunii iunie.\n\nOricine folosește Disney+ prin contul altcuiva va trebui să facă o schimbare. Serviciul de streaming își lansează măsurile împotriva partajării conturilor la nivel mondial începând din iunie. În viitor, fiecare locuință va avea nevoie de propriul său cont Disney+ pentru a continua transmiterea de filme și seriale din universul Marvel sau Star Wars.\n\nLansarea unui nou sistem de plată la nivel european\n\nServiciile de plată online PayPal și Apple Pay se confruntă cu concurență. Clienții unor bănci din Europa vor putea să efectueze plăți de un la smartphone la altul între ei începând cu sfârșitul lunii iunie.\n\nAcest lucru este posibil prin sistemul de plăți la nivel european „wero”, o inițiativă bancară EPI. În Germania participă băncile de economii, băncile cooperative și Deutsche Bank. Prima etapă de extindere urmează să înceapă la sfârșitul lunii iunie, cu scopul de a crea un sistem standardizat la nivel european de plată cu card și smartphone.",
        "label": "Germania"
    },
    {
        "title": "Se scumpesc biletele de tren în Germania! - GermaniaMea.ro",
        "content": "Deutsche Bahn (DB) - operatorul feroviar național din Germania - a anunțat o serie de majorări ale prețurilor la biletele pentru deplasarea cu trenuri de lungă distanță, informează TheLocal.de.\n\nInvocând „dificultăți economice”, Deutsche Bahn a anunțat că noile tarife se vor aplica începând cu 15 decembrie 2024, când va intra în vigoare un nou orar de tren.\n\nAstfel, prețul biletelor Flexpreis , care oferă timpi de călătorie flexibili, va crește în medie cu 5,9%, a spus compania. În egală măsură, navetiștii care rezervă bilete cu ore-prestabilite se vor confrunta și ei cu prețuri mai mari, în medie cu 5,9%.\n\nÎn cazul cardurilor, BahnCard 100 , care oferă călătorii nelimitate cu trenul prin Germania timp de un an, va înregistra o creștere medie a prețului de 6,6%.\n\nCu toate acestea, prețurile pentru BahnCard 25 și 50 vor rămâne neschimbate.\n\nÎn ciuda acestor ajustări, DB a confirmat că popularele bilete Sparpreis și Supersparpreis vor rămâne la tarifele actuale de 17,99 euro și, respectiv, 21,99 euro. Potrivit operatorului feroviar, aproximativ 8 din 10 clienți profită de aceste bilete cu preț redus, care de obicei trebuie rezervate cu mult înainte de călătorie.\n\nÎntrucât doar un număr limitat de bilete Sparpreis sunt puse în vânzare, clienții care le ratează vor trebui să achiziționeze biletele Flexpreis mai scumpe.\n\nVestea vine la doar câteva săptămâni după ce miniștrii germani ai transporturilor au anunțat că prețul popularului Deutschlandticket va crește cu 9 euro pe lună de la începutul anului viitor. Mai multe despre acest subiect, GermaniaMea.ro a scris AICI .\n\nAcest tip de abonament de călătorie oferă în prezent călătorii nelimitate cu transportul local și regional în Germania pentru 49 euro pe lună – un preț semnificativ mai mic comparativ cu majoritatea altor abonamentelor lunare.\n\nOricum, nevoia de reabilitare a Deutsche Bahn este enormă. Ministrul federal al transporturilor, Volker Wissing (FDP), a vrut să contracareze acest lucru prin înființarea subsidiarei InfraGo. Dar Oficiul Federal de Audit critică progresele înregistrate până acum, informează spiegel.de.\n\nMinisterul nu reușește să controleze Deutsche Bahn AG, potrivit unui raport al Curții de Conturi către comisia de buget a Bundestagului, din care citează agenția de presă dpa.\n\nMinisterul Federal a anunțat în 2022 că dorește să gestioneze mai bine Deutsche Bahn, deținută de stat, și să o alinieze mai strâns la interesele federale.\n\n„Nu a avut succes”, susține Curtea de Conturi. Grupul intern de coordonare departamentală nu a dezvoltat „eficacitatea” necesară.\n\nWissing a continuat ideea înființarii InfraGo. Noua filială feroviară reunește companiile operatoare anterioare ale rețelei feroviare și gărilor și se dorește a fi orientată în mod explicit către un bine comun. Biroul Federal de Audit a declarat acum că guvernul federal are o influență limitată asupra diviziei de infrastructură InfraGo. Ministerul nu a reușit să dezlege InfraGo de interesele corporative și să-l facă independent de personal.",
        "label": "Germania"
    },
    {
        "title": "Germania vizează înăsprirea legislației privind deținerea de arme - GermaniaMea.ro",
        "content": "Cu o puternică tradiţie în ceea ce priveşte deținerea de arme de foc, în special pentru vânătoare şi sport, Germania pare hotărâtă să ia măsuri în acest sens. În timp ce violența rămâne rară, în medie, 155 de persoane sunt ucise anual de focuri de armă.\n\nAutoritățile federale își propun înăsprirea reglementărilor care permit cetățenilor să dețină arme, în urma masacrului de săptămâna trecută, joi seară, din Hamburg, despre care GermaniaMea.ro a scris AICI .\n\nMinistrul german de interne Nancy Faeser – care lucrează deja la un proiect de lege pentru înăsprirea regulilor germane privind armele – a anunțat la postului public ARD că vrea să-și revizuiască propria propunere, informează TheLocal.de.\n\nPotrivit datelor guvernamentale, în ţară există peste 940.000 de proprietari de arme de foc, la o populaţie de 84 de milioane.\n\nLegea propusă de Faeser prevede deja interzicerea utilizării private a armelor lungi semiautomate, a puștilor de asalt AR-15 și a replicilor acestora, pe fondul altor incidente care au avut loc în țară în ultimii ani. Se estimează că aproximativ 225.000 de AR-15 se află în Germania, cu aproximativ 60% deținute privat. Legea germană interzice deja deținerea privată a armelor complet automate. Actuala propunere a lui Faeser este aprobată de aproximativ 57% dintre germani, potrivit unui sondaj recent.\n\nViitoarea lege prevede şi ca viitorii proprietari de arme de foc să fie supuşi unui test psihologic. În prezent, Germania cere doar celor sub 25 de ani să se supună unor evaluări medicale și psihologice înainte de a li se acorda un permis de port-armă.\n\nÎn replică, mai mulți politicieni au reacționat împotriva guvernului după ce s-a dovedit că autorul atacului, un bărbat cu probleme mintale, deținea legal arma din luna decembrie 2022 - un pistol semiautomat Heckler & Koch - cu care a ucis șapte persoane într-o biserică a Martorilor lui Iehova. Aceștia s-au întrebat de ce autoritățile nu i-au confiscat arma acestuia, deși fuseseră avertizați, în ianuarie, cu privire la problemele pe care acesta le are.\n\n„Acest act teribil a arătat că deținătorii legali de arme de foc le pot folosi pentru a face rău în societate. Mai puține arme în mâinile oamenilor asigură mai multă siguranță publică”, a declarat Marcel Emmerich, expert în afacerile interne al Partidului Verzilor.\n\nDe asemenea, deputații nemți au adăugat că o schimbare a reglementărilor actuale ar trebui să faciliteze confiscarea armelor de la persoanele care le pot deține și să ofere acces mai ușor pentru autorități la datele personale proprietarilor.\n\nJurnaliștii de la DW explică, însă, faptul că proiectul de lege propus de ministrul de Interne este incomplet, întrucât, se referă doar la introducerea unor interdicții pentru armele semiautomate. Publicația germană adaugă că și în urma aplicării reglementărilor propuse de Faeser, cel care a comis ultimul atac, tot ar putea să dețină legal o armă de foc. Arma crimei folosită în Hamburg nu ar intra nici sub interdicția armelor lungi semi-automate.\n\nAutorul atacului de joi este Philipp Fusz, în vârstă de 35 de ani, care s-a sinucis după comiterea faptelor. Era ţintaş amator, fără a avea cazier sau legături cu terorismul, caz în care nu ar fi putut deţine arme. Acesta ar fi fost furios pe membrii cultului din care a fost exclus din cauza unei cărți pe care a scris-o și comparat-o cu Biblia.\n\n„O persoană anonimă a apreciat într-o scrisoare că Philipp Fusz ar putea suferi de o boală mintală, nediagnosticată medical\", a spus Ralf Meyer, şeful poliţiei din Hamburg.\n\nÎn urma scrisorii, doi poliţişti au descins inopinat la locuinţa bărbatului, pe 7 februarie, dar acesta a cooperat şi nu a făcut impresia că ar avea probleme de sănătate mintală. Aceștia i-au dat doar un avertisment verbal după ce au găsit un glonț deasupra seifului în care ar fi trebuit să fie depozitate arma și muniția.",
        "label": "Germania"
    },
    {
        "title": "10 evenimente de neratat în Germania, în august 2024 - GermaniaMea.ro",
        "content": "Pe măsură ce vara înaintează și mulți caută ineditul într-o vacanță perfectă, Germania pune la bătaie toate atuurile în materie de distracție și petrecere a timpului liber de calitate.\n\nLuna august pare să fie momentul potrivit pentru asta, așa că asigurați-vă că vă bucurați din plin de aceste evenimente de neratat în toată Republica Federală.\n\nIată, așadar, lista completă a celor mai importante manifestări, unele cu o tradiție demnă de luat în seamă, care vă arată cum e Germania în a opta lună din an!\n\nCu toții cunoaștem Oktoberfest-ul din Munchen, dar cei care sunt cu adevărat în temă n-ar putea rata niciodată o vizită la Auer Dult : un târg într-o piață istorică care are loc la anumite intervale de timp pe tot parcursul anului.\n\nDin 1905, de trei ori pe an, primăvara, vara și toamna, Auer Dult oferă nouă zile de cumpărături și un alt mod de delectare în capitala bavareză. Pe Mariahilfplatz, în districtul de sud-est al orașului Au, localnicii se adună în costume tradiționale pentru a se plimba prin această piață istorică și a se bucura de târg și alte atracții.\n\nÎn acest an, în jur de 100.000 de oaspeți sunt așteptați să vină la Jakobidult - versiunea de vară a Auer Dult - unde aproximativ 290 de vânzători locali își vor prezenta produsele.\n\nCopiii se pot bucura de carusele sau balansoare tip bărci, în timp ce părinții vor admira diferite antichități și ornamente realizate manual. Apoi, vă veți putea răsfăța în grădina de bere cu o porție de cârnați prăjiți, în timp ce urmăriți câteva reprezentații de teatru de familie. După cum sugerează motto-ul, există un motiv pentru care „ Dult -ul este cult”!\n\nAnul acesta, Hamburg Pride Week oferă o serie de evenimente, toate susținute de reprezentanți ai cluburilor și rețelelor queer din oraș. Campania din 2024 marchează sprijinul fără echivoc pentru extrema-dreapta din Germania, solicitând totodată noi măsuri pentru a stimula egalitatea pentru comunitatea LGBTQ+.\n\nÎn timp ce evenimentul Pride Week din Hamburg este programat în perioada 27 iulie - 4 august, festivalul stradal CSD de pe Binnenalster este planificat pentru 2 - 4 august. Punctul culminant al săptămânii va fi, desigur, demo-ul CSD plin de culoare și efervescență de sâmbătă, 3 august.\n\nÎn cadrul festivităților, vor avea loc discuții, ateliere și alte evenimente în cartierul plin de viață St. Georg, mai ales la Pride House. Organizatorii promit un program la fel de divers precum viața de queer din Hamburg!\n\nRomanticii incurabili ar trebui să fie siguri că nu vor rata cea de-a 25-a ediție a Potsdamer Schlössernacht (Noaptea castelelor) din această lună august. În ambele seri, parcul Sanssouci, decorat în mod festiv, vă invită să vă plimbați printr-unul dintre cele mai frumoase situri istorice din regiune și să vedeți palatele lui Frederic cel Mare iluminate artistic, totul acompaniat de muzică, dans și acrobații.\n\nUn punct culminant al festivalului îl reprezintă proiecțiile de lumină care au loc la 21:45 și la 23:00 sâmbătă și duminică. Spectacolul de lumini, cu până la 100 de LED-uri plutind pe cerul nopții deasupra acoperișurilor Palatului Sanssouci, arată aproape ca o serie de licurici dansatori.\n\nPe lângă spectacole de lumini, această ediție aniversară a Potsdamer Schlössernacht mai oferă și alte activități, precum concerte ale artiștilor internaționali, lecturi în parc, spectacole de variete, teatru, dans și tururi ghidate. Un mod minunat de a te bucura de o noapte caldă de vară într-un cadru absolut uluitor.\n\nUnul dintre marile orașe ale Germaniei se află acolo unde se întâlnesc râurile Rin și Moselle: Koblenz. În această vară, Festivalul de vară de la Koblenz are loc pe parcursul a trei zile din august, unde puteți experimenta renumitul Rin în flăcări.\n\nAceastă sărbătoare - o vizită obligatorie pentru mii de turiști - este inseparabilă de Valea Rinului Mijlociu. Rhein in Flammen, cel mai mare și mai vechi spectacol de artificii din Germania, se bucură de peste 200 de ani de tradiție în Koblenz, primul spectacol datând din jurul anului 1750. Astăzi, festivalul rămâne o experiență senzațională.\n\nPe 10 august, emblemele culturale locale, cum ar fi castelele de pe Rin, se luminează noaptea înainte de un impresionant foc de artificii de care spectatorii se pot bucura de pe uscat sau de pe nave, în cadrul uneia dintre cele mai lungi parade cu bărci din Europa. Alături de acest spectacol uimitor, vizitatorii se pot bucura de un program de divertisment variat și de niște gustări excepționale oferite de restaurantele și cramele locale - o adevărată sărbătoare a regiunii.\n\nDe data aceasta, la Koln, popularul Eat Play Love Festival revine în 2024 sub motto-ul: „Vară, soare, lac și sunet”. Anul acesta, Fühlinger See oferă locul perfect pentru acest eveniment, care reunește sport, muzică, mâncare și chiar o regata.\n\nAcest festival despre un alt stil de viață atrage unii dintre cei mai buni jucători de wakeboard din lume, care se adună în oraș pentru competiție. Pentru cei mai puțin sportivi, festivalul oferă și un program cultural dinamic care include artiști electronici.\n\nVineri, li se vor alătura băieții de la Team Rhythm Gymnastics, care se autoproclamă „cea mai sportivă și mai atractivă echipă de DJ din lume”.\n\nPe lângă sport și muzică, mâncarea grozavă va fi, de asemenea, în meniu. De la streetfood cu afro fusion până la înghețată vegană delicioasă. Familiile sunt și ele binevenite: zona pentru copii are un castel gonflabil și câteva spectacole distractive pentru cei mici.\n\nÎn centrul istoric al orașului Bamberg, de zeci de ani are loc o întâlnire anuală - Festivalul popular bavarez Sandkerwa, care a început în 1951. Ca de obicei, sărbătorile din acest an vor avea loc în ultimul weekend al lunii august în zona Nisipului – cea mai veche zonă de așezare din Bamberg.\n\nCuvântul Kerwa este termenul franconian pentru târgul bisericesc. De aceea, sfințirea Bisericii Sf. Elisabeta, una dintre cele mai mici biserici din Bamberg, deschide de obicei festivalul. Acesta este și motivul pentru care festivalul are loc în jurul Sandstraße.\n\nÎn aceste zile, Sandkerwa este unul dintre cele mai mari festivaluri populare din Bavaria, oferind cinci zile de sărbătoare pe străzile înguste din Bamberg, în mijlocul atmosferei romantice din Mica Veneție.\n\nÎn fiecare an, peste 200.000 de oameni se adună pentru a (re)descoperi berea franconiană, specialități, muzică, dans și ținute tradiționale. Scenetele cu păpuși, concertele și concursurile de pescuit sunt și ele pe agenda acestui an, alături de un impresionant foc de artificii.\n\nDacă te-ai plimbat vreodată pe malurile râului Main în Frankfurt la sfârșitul verii, s-ar putea să fi dat peste mari sărbători de muzică și dans, în care tinerii se amestecă cu generațiile mai în vârstă.\n\nAcesta este Museumsurferfest , festivalul extrem de popular care are loc în fiecare an în capitala Hesse.\n\nAcest eveniment de artă și cultură își ia numele de la Museumsufer, denumire dată malurilor râului ca urmare a numărului mare de muzee aflate acolo. În cinstea acestui loc special, orașul organizează unul dintre cele mai mari și spectaculoase festivaluri culturale din Europa, cu aproximativ un milion de vizitatori internaționali. Cu această ocazie, muzeele de pe malul nordic și sudic al Mainului își țin porțile deschise până târziu în noapte.\n\nPentru cei care iubesc dansul, un program de scenă va reuni o varietate de genuri muzicale, astfel încât toată lumea să se bucure. Tot aici veți avea parte de o ofertă culinară diversă,cu gusturi din întreaga lume.\n\nAl doilea cel mai mare festival popular din Bavaria, este cel de la Nürnberg, unde distracția e garantată. Pe parcursul a puțin mai mult de două săptămâni, acest eveniment întâmpină mii de vizitatori pentru un program special de reconstituiri istorice, degustare de bere, degustare de mâncare și o gamă largă de jocuri și activități distractive.\n\n„Distracție plăcută, sărbătoare și întâlnire cu prieteni” este motto-ul ediției din acest an. Festivalul popular de la Nürnberg include, de asemenea, sărbători tematice, cum ar fi o seară pentru doamne, o seară internațională, o zi a familiei și chiar o petrecere cu supereroi pentru cei mici.\n\nPe partea culinară, vă puteți aștepta la înghețată și multe dulciuri, dar și la specialități regionale de înaltă calitate.\n\nAcesta este, fără îndoială, unul dintre cele mai interesante evenimente ale anului din Berlin - în special pentru iubitorii de cultură – Lange Nacht der Museen. Anul acesta, noaptea lungă a muzeelor ​​din capitală are loc de la 18:00 la 2:00 pe 24 august. În total, 75 de muzee își vor deschide porțile pe tot parcursul serii și 750 de evenimente vor avea loc în orașul vibrant - toate accesibile cu un singur bilet.\n\nFiecare noapte a muzeelor ​​este diferită și unică. În 2024, tema comună este „Secretele Berlinului”, iar unele muzee își vor deschide porțile pentru prima dată.\n\nDe la C/O Berlin la Deutsche Kinemathek sau la Muzeul Mitte, descoperiți unele dintre cele mai bune muzee din Berlin, împărțite în patru categorii: Kunst (Artă), Natur und Technik (Natura și tehnologii), Geschichte (Istorie) și Kultur und Cultură și societate.\n\nCe secrete dezvăluie picturile când sunt răsturnate sau examinate? Ce mistere ale științei sunt încă nerezolvate? Ce înseamnă să fii forțat să-ți trăiești credința sau identitatea sexuală în secret? Acestea sunt câteva dintre întrebările pe care ți le pune Berlinul. Luați un prieten și ceva de băut, mergeți într-un tur al muzeelor ​​orașului și puteți găsi răspunsul la unele dintre ele.\n\nNu am putea încheia această listă de momente importante din august fără să menționăm Săptămâna berii de la Berlin.\n\nDeși nu are nevoie de prezentare pentru iubitorii de bere, evenimentul poate fi rezumat în câteva cuvinte astfel: peste 100 de berării locale și internaționale, 6 croaziere pentru a vă bucura de degustări de bere pe apă; 10 zile și peste 35 de evenimente care au loc în 20 de locații din Berlin.\n\nSăptămâna Berii din Berlin 2024 include, de asemenea, marile petreceri de deschidere și de închidere, muzică live, degustări de mâncare și, desigur, cea mai bună bere a orașului. Această cea dea 10-a aniversare va avea parte de colaborări interesante cu berării cu tradiție din Berlin, care produc niște beri unice doar pentru ocazie.",
        "label": "Germania"
    },
    {
        "title": "Germania: E oficial! Deutschlandticket se scumpește! - GermaniaMea.ro",
        "content": "Ceea ce se dorea a fi cât mai accesibil (în special pentru turiști și navetiștii), va deveni destul de costisitor - începând cu 1 ianuarie 2025, Deutschlandticket va costa 58 de euro/lună, după cum au stabilit miniștrii transporturilor din cele 16 landuri ale Germaniei.\n\nGermaniaMea.ro a scris despre intențiile Executivului de la Berlin de a majora prețul D-Ticket, așa cum mai este el cunoscut, încă de anul trecut AICI și AICI .\n\nDupă ce a anunțat în mod oficial această modificare, Oliver Krischer, ministrul transporturilor din Renania de Nord-Westfalia a ținut sTransportă precizeze că această ajustare este necesară pentru a menține oferta atractivă și pentru a asigura o finanțare solidă.\n\n„Acordul la care sa ajuns la conferința specială a miniștrilor transporturilor arată că statele federale doresc să păstreze modelul de succes Deutschlandticket și să-l dezvolte în continuare”, a declarat Krischer, potrivit TheLocal.de.\n\nDar chiar și prețul de 58 euro nu e cert că va fi menținut pe termen lung. Unii miniștri de stat speră că prețul va rămâne neschimbat până în 2026. Cu toate acestea, acest lucru este condiționat de reînnoirea sprijinului financiar din partea guvernului federal în valoare de 1,5 miliarde de euro - și acest lucru nu a fost încă convenit pentru 2026.\n\nAcest ping-pong între state și guvern cu privire la finanțarea biletului a fost unul dintre cele mai controversate aspecte ale permisului de călătorie.\n\n„Avem nevoie de un guvern federal ferm în aceste momente, pentru ca fondurile să fie asigurate”, a spus ministrul transporturilor din Schleswig-Holstein, Claus Ruhe Madsen.\n\nD-Ticket a fost introdus în ideea de a încuraja oamenii să renunţe la autoturismele proprii în favoarea unor mijloace de transport mai prietenoase cu mediul. El a venit după un experiment de succes care a constat în oferirea de călătorii nelimitate pentru 9 euro pe lună, experiment care s-a derulat timp de trei luni în vara lui 2022, în cadrul unui program guvernamental destinat să ajute la contracararea inflaţiei ridicate şi preţurilor mari la carburanţi. Dar asta e deja „istorie”!\n\nOficialii germani spun că acel preţ foarte scăzut de doar 9 euro pe lună nu mai este viabil din punct de vedere financiar.\n\nDe ce se scumpește?\n\nCreșterea prețului de la 9 euro - care reprezintă o majorarea cu 18,3% - este esențială pentru a menține oferta pe linia de plutire, spun miniștrii de stat. Ei menționează inflația și creșterea costurilor operaționale ca fiind principalii factori din spatele schimbării.\n\nEste o „creștere moderată a prețului, având în vedere ceea ce se oferă” și încă o „ofertă foarte accesibilă” pentru utilizarea întregului transport public din Germania, a declarat ministrul Krischer.\n\n„Am optat în mod deliberat pentru cei 58 de euro pentru a ne acoperi costurile”, a spus el. „Nu este prea mult și nici prea puțin.”\n\nVa fi, fără îndoială, o dezamăgire pentru milioanele de clienți din Germania, care de anul viitor vor trebui să sape mai adânc în buzunare.\n\nPotrivit asociației de pasageri Pro Bahn, creșterea este prea abruptă. „Un salt la 54 de euro ar fi fost rezonabil, dar la 58 de euro mi se pare prea mylt”, a spus președintele Detlef Neuß.\n\n„Dacă numărul de pasageri scade pentru că sunt prea mari costurile, nu am câștigat nimic.”\n\nUn studiu comandat de guvern și cele 16 state germane a estimat că o creștere a prețului cu 10 euro ar putea determina renunțarea a 10,3 până la 21,1% dintre clienții Deutschlandticket. Nu au fost calculate scenarii pentru o creștere de preț de 9 euro.\n\nCe înseamnă această scumpire pentru biletele speciale?\n\nVariantele de discount special ale Deutschlandticket-ului se scumpesc și ele.\n\n„Biletul de muncă”/ Jobticket , care costă în prezent 34,30 euro pe lună, va ajunge la 40,60 euro pe lună din ianuarie. Dacă angajatorii le oferă angajaților o reducere de cel puțin 25% la abonament, guvernul va adăuga încă 5 procente.\n\nȘi studenții vor plăti pe viitor 34,80 euro în loc de 29,60 euro pentru abonamentul lor semestrial. Cu toate acestea, noul preț nu se va aplica acestora decât în ​​semestrul de iarnă 2025/2026.\n\nAproximativ 13 milioane de persoane din Germania, o țară care are aproximativ 83 milioane de locuitori, folosesc D-Ticket.",
        "label": "Germania"
    },
    {
        "title": "România, campioana Europei la tenis de masă, detronând Germania - GermaniaMea.ro",
        "content": "Fericire fără margini! Echipa feminină a României la tenis de masă este campioana Europei, după ce, sâmbătă, a detronat Germania, scor 3-2, în finala Jocurilor Europene Cracovia Malopolska 2023!\n\nPerformanța este una supremă în ceea ce privește lotul feminin într-o ediție a Jocurilor Europene, după ce în 2019 a obținut argintul, tot după o finală contra echipei Germaniei, adjudecată de cea din urmă cu un zdrobitor 3-0.\n\n„Se poate orice, dacă muncești și nu dai cu piciorul ocaziilor care ți se oferă. Important e să exploatezi fiecare șansă\", a declarat antrenorul Viorel Filimon.\n\nUn parcurs de admirat pentru tricolore, dar și un test al maturității trecut de Adina Diaconu și Andreea Dragoman, care au format perechea de dublu învingătoare a primului meci al duelului, 3-2 (8-11, 19-17, 11-7, 8-11, 11-5) contra perechii Nina Mittelham/Xiaona Shan.\n\nDupă ce a întors scorul finalei de simplu feminin, Bernadette Szocs a dus și echipa României spre aur. Jucătoarea româncă s-a mobilizat exemplar de la 0-2 cu Ying Han și s-a urcat din nou pe masă după ce a învins reprezentanta Germaniei cu 3-2 (4-11, 10-12, 11-8, 11-9, 11-8).\n\nÎn al treilea meci, Andreea Dragoman s-a ridicat la nivelul momentului contra jucătoarei Xiaona Shan, medaliata cu bronz european la simplu din 2022. Tricolora a servit pentru meci și titlul european, dar a pierdut dramatic 2-3 (11-9, 6-11, 6-11, 11-8, 13-15).\n\nDupă o nouă înfrângere, cea a Adinei Diaconu, Bernadette Szocs a salvat situația. Ea a oferit o nouă lecție de tenis de masă și a învins-o pe Nina Mittelham cu 3-0 (11-9, 11-9, 11-4) desăvârșind succesul!\n\nȘi astfel, imposibilul a devenit posibil, în ciuda faptului că Elizabeta Samara, medaliată cu bronz în proba de simplu, n-a putut evolua în finală și a fost nevoită să se retragă din cauza unei rupturi fibrilare la tricepsul mâinii stângi.\n\nÎn Polonia, fetele antrenate de Viorel Filimon au încheiat competiția cu hora bucuriei.\n\nRomânia a participat la Jocurile Europene de la Cracovia - Malopolska (21 iunie-2 iulie) cu 150 de sportivi, 74 la feminin, 76 la masculin, la 18 discipline sportive: atletism, badminton, baschet, box, ciclism, judo, kaiac-canoe, karate, rugby, sărituri cu schiurile, sărituri în apă, scrimă, taekwondo, tenis de masă, teqball, tir cu arcul, tir sportiv, triatlon.",
        "label": "Germania"
    },
    {
        "title": "Uimitor! La ce vârstă sunt pregătiți germanii să ia viața în piept? - GermaniaMea.ro",
        "content": "Părăsirea casei părintești este considerată o etapă importantă în tranziția de la copilărie la maturitate. Nu și pentru tinerii germani care invocă, cel mai adesea, imposibilitatea de a fi independenți financiar.\n\nMai mult de un sfert dintre adulții de 25 de ani din Germania locuiau încă cu părinții anul trecut (27,3%) și 9,2% dintre cei de 30 de ani, potrivit noilor cifre ale Oficiului Federal de Statistică, informează TheLocal.de.\n\nFiii au nevoie de mai mult timp pentru a pleca de acasă decât fiicele, arată cifrele. Băieții au părăsit casele părinților la o vârstă medie de 24,5 ani, în timp ce fetele au plecat la 23 de ani.\n\nVârsta medie în Germania la care oamenii s-au mutat a fost de 23,8 ani, indiferent de sex. Într-o comparație la nivelul UE, acest lucru este relativ devreme: media UE este de 26,4 ani, potrivit estimărilor agenției de statistică a UE Eurostat.\n\nPotrivit specialiștilor, cu cât tinerii se maturizează mai repede, cu atât vor fi mai performanți în viață. Însă, experiențele de viață din prezent sunt tot mai puțin provocatoare. Părinții încearcă să evite ca tinerii să aibă tot felul de experiențe și preferă să-i aibă sub control.\n\nȚările în care tinerii se desprind la vârste tot mai înaintate de părinți sunt cele din sudul și estul Europei. În Croația, vârsta medie la care oamenii s-au mutat a fost de 33,4 ani, cea mai mare din UE, urmată de Slovacia cu 30,8 ani și de Grecia cu 30,7 ani.\n\nVârsta medie la care tinerii români decid să locuiască separat de părinți a fost anul trecut de 27,7 ani, cel mai mic nivel din ultimii 10 ani, potrivit datelor Eurostat. În acest interval de timp, vârsta de părăsire a casei părintești a scăzut cu aproape un an. Pe de altă parte, în România există cea mai mare diferență între vârsta la care bărbații și femeile decid să devină independenți din punct de vedere imobiliar.\n\nMulți nici nu lucrează, aşadar nu își permit o chirie ori o rată la bancă pentru o locuință şi rămân cât mai mult în grijă şi pe cheltuiala părinţilor.\n\nÎn nordul Europei, dimpotrivă, oamenii pleacă de acasă mai devreme: în Finlanda media este de 21,3 ani, în Suedia de 21,4 ani și în Danemarca de 21,7 ani, potrivit Oficiului Federal.\n\nTendința femeilor tinere care fac pasul către independență mai devreme decât bărbații se aplică tuturor țărilor UE.\n\nFenomenul copiilor-adulți care preferă să locuiască alături de părinți cât mai mult este în continuare unul răspândit. Majoritatea tinerilor rămân în casa părintească deoarece sunt în continuare dependenți financiar de părinți, fie pentru că își continuă studiile, fie pentru că au dificultăți în găsirea unui loc de muncă, după cum arată statisticile oficiale.\n\nDe asemenea, tinerii sunt nesiguri de capacitatea lor de a se descurca singuri cu banii, deoarece în școală se învață prea puțin despre gestionarea banilor personali.\n\nAsaltați de informații legate de bunăstarea financiară și de diverse exemple din grupul lor de referință, tinerii se simt neîmpliniți financiar și chiar nefericiți. Conform unui studiu realizat de Revolut la începutul acestui an, tinerii de 18-24 de ani s-ar considera fericiți cu actuala lor stare financiară dacă ar fi bogați ca celebritățile și nu și-ar face griji pentru bani.",
        "label": "Germania"
    },
    {
        "title": "Un român și soția sa au cea mai lungă căsătorie din Germania - GermaniaMea.ro",
        "content": "Vorba că „dragostea adevărată învinge timpul” într-o lume în care relațiile interumane sunt adesea supuse provocărilor cotidiene, capătă sens atunci când o căsnicie durează de opt decenii. Povestea lui Gottfried și a Ursulei Schmelzer e o dovadă reală!\n\nGottfried Schmelzer - descendent al unei familii de sași din România - acum în vârstă de 102 ani și soția sa, Ursula, de 98 de ani, formează, oficial, cel mai longeviv cuplu căsătorit din Germania.\n\nPentru el, a fost dragoste la prima vedere. „Ne-am înţeles din prima clipă”, a declarat seniorul. Acesta a cunoscut-o pe Ursula în timp ce lucra pentru o autoritate administrativă din Berlin. S-au căsătorit la scurt timp după aceea - în urmă cu exact 80 de ani - în 1944.\n\nSoţii Schmelzer formează cel mai longeviv cuplu căsătorit din Germania, conform cercetărilor efectuate de Cancelaria de Stat a landului Renania-Palatinat. Cei doi, marchează, astfel, ceea ce poartă denumirea de „nunta de stejar”, iar premierul landului, Malu Dreyer, i-a felicitat personal.\n\n„Eu aveam doar 19 ani, iar soţul meu 22”, a declarat Ursula, amintindu-şi nunta lor într-un interviu din casa lor din Bad Sobernheim, la sud-vest de oraşul german Mainz, pentru presa germană.\n\nEl venise la Berlin din România, cu un an înainte. „Dragoste la prima vedere? Nu”, a spus ea. Însă, „el a fost insistent. M-a dorit. Iar eu n-am avut nimic împotrivă”, a spus Ursula.\n\n„Am condus-o până la tren, iar când şi-a luat la revedere m-am dus cu ea. De atunci am fost mereu cu ea”, a explicat Gottfried Schmelzer.\n\nNunta celor doi a avut câteva piedici, îşi aminteşte bărbatul de 102 ani. Documentele necesare căsătoriei erau de negăsit, registratura din Berlin responsabilă de acestea fiind bombardată. Dar cei doi nu au renunțat și au aflat că actele fuseseră trimise în Munţii Harz. Și cumva au reușit să se căsătorească chiar în următoarea zi.\n\nLa sfârşitul anului 1952, cuplul a fugit din ceea ce era pe atunci Germania de Est, împreună cu cei trei copii ai lor, traversând Berlinul, către vest, fără niciun bun. Fiica lor cea mică era încă în cărucior. De acolo, au călătorit până la fratele lui Gottfried, în regiunea Rinul Inferior, a povestit fiul lor, Wolfgang, în vârstă de 77 de ani.\n\nGottfried Schmelzer lucra noaptea ca lăcătuş în subteran, într-o mină, la utilaje, iar dimineaţa asambla biciclete. Familia s-a mutat ulterior la Siegburg, în Renania de Nord-Westfalia, unde Ursula Schmelzer a lucrat ca secretară la o şcoală, iar soţul ei construia pompe submersibile. Fiica lor Ute, în vârstă de 72 de ani, şi-a mutat atelierul de pielărie şi părinţii în oraşul Bad Sobernheim, în districtul Bad Kreuznach din landul Renania-Palatinat, în urmă cu 17 ani. Gottfried Schmelzer a continuat să ajute în atelier, iar după ce s-a pensionat, afacerea a fost preluată de una dintre nepoate.\n\nCe-i ține împreună? „Încă îl iubesc, iar el mă iubeşte”, a declarat Ursula. „Suntem făcuţi unul pentru celălalt”, a spus la rândul său Gottfried.\n\nÎn plus, cei doi comunică mereu şi au o familie unită, formată din trei copii, şapte nepoţi şi opt strănepoţi.\n\nCum se menţine cuplul în formă?\n\n„Cuvintele încrucişate sunt pasiunea mea”, a declarat bărbatul de 102 ani, care regretă că acum că are nevoie de un ajutor la domiciliu, după o căzătură. De asemenea, el obişnuia să facă mult sport.\n\n„Motto-ul meu a fost întotdeauna: mergi pe drumul drept şi îngust şi fii întotdeauna corect faţă de ceilalţi”, a precizat el.\n\n„În general, am fost norocoşi în viaţă până acum”, a adăugat soţia lui.",
        "label": "Germania"
    },
    {
        "title": "Polițiștii germani, revoltați de aderarea României la Schengen! - GermaniaMea.ro",
        "content": "România va intra pe deplin în Schengen de la 1 ianuarie 2025, după cum au decis miniștrii de Interne ai Uniunii Europene zilele trecute. Se încheie, astfel, un proces lung și anevoios, România îndeplinind condițiile tehnice încă din 2011.\n\nCu toate acestea, măsura votată la Bruxelles pe 12 decembrie nu este bine primită de polițiștii din sindicatele germane. Duminică, șeful Uniunii Federale de Poliție din Germania, Heiko Teggatz (52 ani), a criticat vehement acordul UE privind aderarea României (alături de Bulgaria) la spațiul Schengen, în ceea ce privește granițele terestre.\n\n„Din ce în ce mai multe state europene recurg în prezent la opțiunea controalelor la frontierele interne, pentru că Schengen nu funcționează. Acum să te gândești la includerea mai multor state în spațiul Schengen este mai mult decât o naivitate”, a spus Teggatz, potrivit Bild.de.\n\nPotrivit acestuia, extinderea Spațiului Schengen, care permite circulația liberă între 29 de state, ar putea agrava problemele de securitate.\n\nFrontierele externe ale României și Bulgariei ar deveni granite directe cu zone de conflict și regiuni cu instabilitate, ceea ce, în opinia sa, ar crea „puncte de vulnerabilitate” suplimentare.\n\n„Această decizie de admitere este o catastrofă pentru siguranța oamenilor din Europa”, a mai spus Teggatz.\n\nAutoritățile germane sunt îngrijorate și în privința impactului deciziei asupra criminalității. Potrivit acestora, în 2023, infractorii români au fost responsabili pentru peste 63.000 de infracțiuni pe teritoriul Germaniei, în timp ce infractorii bulgari au fost implicați în aproape 28.000 de cazuri.\n\n„Aceste cifre sunt remarcabile”, a mai precizat șeful Uniunii Federale de Poliție din Germania. Spre comparație, conform statisticilor poliției, aproximativ 20.000 de suspecți au venit din Italia și alți 6.000 de suspecți din Franța.\n\nAvând în vedere aceste date, reprezentanții poliției germane au avertizat că deschiderea granițelor ar putea duce la o explozie a problemelor legate de migrarea ilegală și criminalitatea transfrontalieră. Ei au cerut soluții concrete pentru asigurarea securității interne.\n\nDe asemenea, Alexander Throm (56 ani), purtătorul de cuvânt al CDU pentru politica internă, spune: „Odată cu aderarea Bulgariei și României, spațiul Schengen se apropie și mai mult de Turcia, Moldova și Marea Neagră. Acest lucru face să fie cu atât mai important pentru noi să urmărim îndeaproape modul în care se dezvoltă migrația ilegală în Europa și în UE, Germania are nevoie de posibilitatea de respingeri la granițele sale, „acum mai mult ca niciodată”.\n\nÎn schimb, ministrul german de Interne Nancy Faeser (54 ani), din SPD, a salutat includerea României și Bulgariei în spațiul Schengen. „Germania face campanie de mult timp pentru aderare. De asemenea, întărește încrederea în Comisia Europeană atunci când este clar că ne vom atinge obiectivul”, a declarat Nancy Faeser.\n\nSpațiul Schengen permite oamenilor să călătorească în Europa fără a fi controlați la granițe. Sunt incluse în total 29 de țări, inclusiv state membre ale UE, precum Germania și Franța, dar și țări din afara UE, precum Elveția și Norvegia.",
        "label": "Germania"
    },
    {
        "title": "Cu ce misiune se află cancelarul german, Olaf Scholz, în Romania? - GermaniaMea.ro",
        "content": "Germania nu este doar cel mai important partener comercial al României și al doilea investitor în economia românească, ci și un aliat de încredere, care contribuie la asigurarea securității în regiune.\n\nDeclarația a fost făcută la Palatul Cotroceni de cancelarul federal Olaf Scholz, aflat în vizită oficială la Bucureşti, unde a avut o întrevedere cu preşedintele Klaus Iohannis, informează un comunicat de presă.\n\nDiscuțiile au vizat dinamizarea cooperării bilaterale pe toate planurile, în special în contextul actual marcat de multiple provocări (aderarea României la Schengen) și crize suprapuse (situaţia de la graniţa cu Ucraina).\n\nÎntrebaţi dacă România va intra în Schengen în acest an, cancelarul german Olaf Scholz a declarat că Bucureştiul a îndeplinit toate condiţiile.\n\n„Sper să aibă loc în acest an. Voi vorbi şi la Bruxelles pentru ca ei să accepte acest pas\", a dat asigurări oficialul neamț, în cadrul unei declaraţii de presă comune cu preşedintele Klaus Iohannis.\n\n„Germania se află ferm de partea României. Aceasta înseamnă - şi o spun şi astăzi, aici, răspicat - înseamnă şi obiectivul ca România să obţină, în sfârşit, în acest an statutul de membru deplin în spaţiul Schengen. Ţara dumneavoastră a depus mari eforturi în acest sens, trebuie să onorăm acest lucru. L-am asigurat pe preşedintele Iohannis încă o dată de susţinerea mea în acest sens\", a arătat în continuare Scholz.\n\nDe asemenea, şi preşedintele Klaus Iohannis a subliniat că România îndeplineşte toate condiţiile pentru Schengen.\n\nÎn cadrul discuțiilor s-a subliniat că atât România, cât şi Germania au multe puncte în comun în ceea ce priveşte temele de politică externă, iar Ucraina va fi sprijinită militar atât timp cât va fi nevoie.\n\nUlterior, celor doi șefi de stat i s-a alăturat și președinta Republicii Moldovei, Maia Sandu. În urma reuniunii trilaterale, Iohannis a subliniat că statul german și cel român au o viziune similară privind sprijinul pentru Moldova.\n\n„Am transmis doamnei Președinte Sandu un mesaj clar: vom continua să fim ferm și neabătut alături de Chișinău! Cu atât mai mult cu cât Republica Moldova este supusă unor presiuni hibride sistematice, inclusiv unor tentative de subminare a ordinii constituționale,” a dat asigurări președintele României. El a explicat că autoritățile de la Chișinău trebuie să gestioneze consecințele războiului, creșterea prețurilor și nevoia de asigurare a resurselor energetice pentru următorul sezon.",
        "label": "Germania"
    },
    {
        "title": "Ce soluție a găsit Germania în criza forței de muncă? - GermaniaMea.ro",
        "content": "Angajatorii germani se văd nevoiți să-și lărgească orizonturile în căutarea de muncitori care să ocupe posturile vacante. Lucrătorii locali care caută o schimbare în carieră ar putea ajuta la diminuarea penuriei de forță de muncă în sectoare precum educația și transportul.\n\nRăsfoind anunțurile de angajare în Germania în aceste zile, vei găsi multe care caută să recruteze quereinsteiger , literalmente „persoană care să-și schimbe cariera”, pentru o gamă largă de locuri de muncă. Mai bine zis - persoane care sunt dispuse sa ia totul de la zero și să apeleze la o „reconversie profesională”, potrivit DW.com.\n\nSe știe că angajatorii germani au pus accentul puternic pe solicitanții cu o calificare formală potrivită cu postul. Dar, având în vedere lipsa forței de muncă în multe sectoare, angajatorii sunt acum forțați să devină creativi. Astăzi, mulți iau în considerare candidați din sectoare complet diferite care nu au pregătirea academică sau profesională pe care o cere de obicei postul și caută să schimbe cariera.\n\nIndustria feroviară din Germania depinde în mare măsură de persoane interesate să înceapă o nouă carieră ca mecanic de locomotivă. Este nevoie de circa 5.000 de operatori de tren suplimentari pe an, potrivit Pro-Rail Alliance, o organizație germană care promovează transportul feroviar.\n\nPrintre angajații noi, cei care își schimbă cariera depășesc acum numărul angajărilor strandard. Deutsche Bahn, cea mai mare companie de căi ferate din Germania, a raportat că a angajat aproximativ 1.500 de persoane anul trecut pentru recalificare ca mecanici de tren.\n\nA face o reconversie profesională poate fi de bun augur. În timpul celor nouă până la 12 luni de recalificare, unele companii feroviare plătesc stagiarilor mai mult de 2.500 euro pe lună – cu mult mai mult decât cei 1.089 euro pe care ii câștigă, în medie, un ucenic, în urma programului de trei ani de pregătire în 2022. Deloc surprinzător, acest lucru îi atrage nu numai pe cei care vor să-și schimbe cariera prin recalificare rapidă, ci și pe cei care debutează în câmpul muncii.\n\nCererea de operatori de tren nu va scădea prea curând, a spus Djubin Pejouhandeh, expert în resurse umane în cadrul Pro-Rail Alliance, chiar dacă sistemul de conducere automata a trenurilor s-a dezvoltat tot mai mult.\n\n„Chiar și trenurile extrem de automatizate vor solicita în continuare mecanici care să intervină atunci când este necesar”, a spus Pejouhandeh pentru DW.\n\nCeea ce se întâmplă în industria feroviară este în concordanță cu tendințele care au loc pe piața muncii din Germania per ansamblu. Duncan Roth, cercetător al pieței muncii la Institutul de Cercetare a Ocupării Forței de Muncă, spune că aproximativ 0,5 până la 1% dintre angajați își schimbă ocupația în fiecare lună.\n\nUrmărirea numărului total de persoane care își schimbă cariera este dificilă, a spus el pentru DW, deoarece numărul de schimbări de ocupație înregistrate depinde și de numărul de ocupații diferite utilizate pentru analiză. În plus, unii dintre acești lucrători au, de fapt, calificările formale pe care le cere noul lor loc de muncă.\n\nPentru cei care au nevoie de recalificare, o perioadă mai scurtă de recalificare poate face ca schimbarea carierei să fie mai atractivă. Dar în unele domenii, cum ar fi predarea în învățământ, s-a pus problema calității.\n\nÎn ianuarie, Philologenverband , o asociație de profesori, a avertizat că slaba calificare a celor interesați să facă o schimbare de carieră și să predea la catedră, ar „provoca prejudicii studenților”.\n\nÎn Germania, profesorii din școlile publice sunt considerați pe deplin calificați pentru a preda doar după ce au absolvit patru până la cinci ani de studii universitare în educație și unul până la doi ani de pregătire practică. Cercetătorii și oficialii au estimat un deficit de 26.000 până la 40.000 de profesori până în 2025.\n\nDin ce în ce mai mulți oameni care schimbă cariera sunt angajați pentru a umple acest gol. Ponderea profesorilor nou angajați care nu au pregătirea practică standard e mai mult decât dublă în ultima perioadă — de la o medie de 4,4% în perioada 2012-2016 la o medie de 10,8% în perioada 2017-2021, potrivit statisticilor emise de Conferinţa Permanentă a Miniştrilor Educaţiei din landurile Republicii Federale Germania.\n\nSaxonia este în prezent singurul stat german care oferă un program sistematic de calificare pentru cei care schimbă cariera.\n\nSă te bazezi pe oameni care își schimbă cariera pentru a remedia deficitul de forță de muncă germană, nu pare singura soluție. Prin urmare, în ciuda creșterii „ quereinsteiger ”, imigrația rămâne cheia pentru piața muncii din Germania.",
        "label": "Germania"
    },
    {
        "title": "Premieră în Germania! Proces intentat pentru efectele adverse ale serului anti-Covid - GermaniaMea.ro",
        "content": "În fața unei pandemii mortale care a apărut la începutul anului 2020, care a determinat închiderea granițelor și blocaje care au ținut milioane de oameni izolați în casele lor, sosirea vaccinurilor anti-Covid a fost salutată pe scară largă ca salvatoare.\n\nDar serurile, care au fost dezvoltate cu o viteză fără precedent și au primit aprobare timpurie pentru utilizare, sunt acum în centrul unor pretenții legale în mai multe țări, inclusiv Franța și Marea Britanie, deoarece reclamanții spun că vaccinurile le-au afectat sănătatea.\n\nCând se credea că virusul SARS CoV2 este dat uitării, subiectul revine în prim plan și în Germania după ce a fost intentat primul proces împotriva unei companii care produce vaccinuri anti-Covid, informează TheLocal.de.\n\nEste vorba despre BioNTech, una dintre primele companii care a dezvoltat un ser împotriva coronavirus, care s-a prezentat luni la tribunal pentru a se apăra într-un proces intentat de o femeie care solicită despăgubiri pentru presupuse efecte secundare ale vaccinului.\n\nReclamanta – identificată doar ca Kathrin K., în vârstă de 45 de ani - cere daune de cel puţin 150.000 de euro pentru prejudicii corporale, precum şi despăgubiri pentru daune materiale nespecificate, potrivit firmei de avocatură Rogert & Ulbrich care o reprezintă şi a tribunalului regional din Hamburg.\n\nPotrivit femeii, în urma vaccinului, s-a confruntat cu dureri în zona superioară a corpului, umflături ale extremităţilor, oboseală şi tulburări de somn.\n\nAvocatul ei, Thomas Ulbrich, care reprezintă, de asemenea, alte 250 de persoane în cazuri similare, a spus că „toți clienții săi erau sănătoși” înainte de a se injecta contra virusului. El crede că dosarele medicale pe care le are în evidență relevă o legătură între vaccinuri și simptomele experimentate de clienții săi.\n\nDe asemenea, Tobias Ulbrich a declarat că intenţionează să conteste în instanţă evaluarea făcută de autorităţile de reglementare ale Uniunii Europene şi de organismele germane de evaluare a vaccinurilor conform căreia vaccinul BioNTech are un profil risc-beneficiu pozitiv.\n\nBioNTech, care deţine autorizaţia de introducere pe piaţă în Germania a vaccinului pe care l-a dezvoltat împreună cu Pfizer, a declarat că, după o analiză atentă, această cauză este lipsită de fond. Compania a notat că aproximativ 1,5 miliarde de persoane au primit vaccinul în întreaga lume, inclusiv peste 64 de milioane în Germania.\n\nConform Agenţiei Europene pentru Medicamente (EMA), Comirnaty de la BioNTech, cel mai utilizat în lumea occidentală, este sigur. Într-o conferinţă de presă recentă, EMA a reafirmat beneficiile tuturor vaccinurilor anti-COVID pe care le-a aprobat, inclusiv cel de la BioNTech, notând că, potrivit estimărilor, numai în primul an de pandemie, vaccinurile au ajutat la salvarea a aproape 20 de milioane de vieţi la nivel mondial.\n\nEMA a mai precizat că există doar un risc foarte mic de miocardită și pericardită, în urma vaccinării, mai ales în rândul bărbaților tineri și a dat asigurări că monitorizarea siguranței nu a fost compromisă în timpul evaluării accelerate.\n\nNu este un caz izolat\n\nUn punct cheie pentru instanțe este dacă efectele secundare ale medicamentului, atunci când e utilizat corect, depășesc „un nivel justificabil conform constatărilor științei medicale”. Cu alte cuvinte, efectele trebuie să fie suficient de grave pentru a fi luate în considerare, a spus Anatol Dutta, profesor la Universitatea din München.\n\nReclamanta consideră că simptomele ei sunt suficient de severe. Ea a spus că a slăbit mult după vaccin și a trebuit să fie supusă mai multor operații intestinale.\n\n„Urăsc când oamenii îmi spun că sunt un caz izolat”, a spus ea. „Nu sunt!\"\n\nPentru a aborda problema cauzalității, instanțele ar trebui probabil să obțină aviz de specialitate. Pe lângă calea legală, reclamanții pot apela și la stat pentru despăgubiri pentru pierderea veniturilor.\n\nPeste 8.000 de astfel de cereri au fost făcute până în aprilie, iar până acum aproximativ 5% au avut succes, potrivit presei germane.\n\nÎntr-o declarație pentru AFP, BioNTech a spus că numărul de cereri de răspundere adresate companiei este foarte mic în comparație cu numărul de doze pe care le-a livrat la nivel mondial și că fiecare cerere a trebuit să fie examinată individual.\n\nȘi în România tot o femeie a dat în judecată Ministerul Sănătății, din cauza efectelor adverse pe care le-a avut în urma vaccinării, solicitând despăgubiri de 1 milion de euro. Ea susține că a dobândit o boală care necesită tratament pe viață după ce s-a vaccinat cu serul Pfizer.\n\nNu este clar cine ar plăti cheltuielile de judecată sau despăgubirile în cazul în care reclamanta câştigă procesul.\n\nPotrivit unor surse, unele dintre acordurile de achiziţie încheiate între UE şi producătorii de vaccinuri, inclusiv BioNTech-Pfizer, conţineau derogări de răspundere totală sau parţială, atât în ceea ce priveşte cheltuielile de judecată, cât şi eventualele compensaţii. Acest lucru ar putea obliga guvernele UE să suporte unele dintre aceste costuri.",
        "label": "Germania"
    },
    {
        "title": "Germania: În ce condiții poți beneficia de pauză la locul de muncă? - GermaniaMea.ro",
        "content": "Angajații din Germania nu trebuie să se simtă vinovați dacă tânjesc după o pauză la locul de muncă. Dacă numărați câte minute mai aveți până la următorul repaus, fiți siguri că legislația germană a muncii este de partea dumneavoastră. În Germania, echilibrul dintre viața profesională și cea privată nu este rezervat doar pentru „Feierabend” adică „sfârșitul zilei de muncă\", ci și în pauzele din timpul zilei.\n\nLegea muncii din Germania se aplică tuturor angajaților din Republica Federală, indiferent de reședință sau țara de origine.\n\nGermaniaMea.ro - un site pentru românii care caută de muncă în Germania - vă detaliază ce reguli sunt în cea mai mare economie a Europei în ceea ce privește pauzele pentru angajați.\n\nConform informațiilor publicate de Agenția Federală pentru Ocuparea Forței de Muncă ( Bundestagentur für Arbeit ), toate legile și reglementările germane referitoare la muncă sunt rezumate în dreptul muncii, care este conceput pentru a vă oferi drepturi complete în legătură cu contractul de prestări servicii, salariile și concediile.\n\nProgramul de lucru în Germania este, în general, limitat la o medie de 8 ore pe zi. Dar acesta poate fi extins până la 10 ore pe zi pentru perioade scurte.\n\nÎn mod normal, între ture este necesară o perioadă de odihnă de 11 ore. Deci, dacă lucrați în tură de seară până la ora 23:00 cu o seară înainte, un angajator nu vă poate cere să începeți o nouă tură de dimineață până la ora 10:00 a doua zi.\n\nDe asemenea, angajații au dreptul la concediu plătit – acest lucru este valabil chiar și pentru lucrătorii sezonieri. Pentru angajații cu normă întreagă, cerințele minime permit două zile de concediu plătit pe lună lucrată.\n\nÎn plus, dacă vi se cere să lucrați duminica sau de sărbătorile legale, angajatorul dumneavoastră trebuie să vă ofere un număr corespunzător de zile libere în următoarele opt săptămâni.\n\nCât timp de pauză am?\n\nÎn Germania, turele de lucru de 6 până la 9 ore trebuie să includă o pauză de 30 de minute, iar pauzele trebuie oferite în cel mult șase ore de la începerea schimbului. Pentru turele mai lungi de nouă ore, pauza este prelungită la 45 de minute.\n\nDe precizat faptul că aceste durate ale schimburilor se bazează pe numărul de ore lucrate într-o singură zi. Așadar, un lucrător care are două ture de patru ore are dreptul la o pauză de 30 de minute, așa cum ar fi dacă ar lucra într-o tură de opt ore.\n\nLegea muncii interzice angajaților să ia pauză la sfârșitul zilei de muncă pentru a pleca mai devreme. Pauza nu este considerată timp de lucru și nu este plătită. Ea e folosită strict pentru recreere și pentru a proteja sănătatea angajaților.\n\nPotrivit Legii privind programul de lucru, angajatorii din Germania sunt obligați să respecte pauzele legale pentru angajații lor. Orele de pauză prevăzute de lege sunt cerințe minime. Însă angajatorul poate acorda în mod voluntar pauze mai lungi.\n\nPe de altă parte, reglementări mai stricte privind pauzele se aplică tinerilor care nu au împlinit încă vârsta de 18 ani. Aici se aplică Legea privind protecția forței de muncă pentru tineri. După 4 ore și jumătate până la 6 ore de lucru, este necesară o pauză de cel puțin 30 de minute.\n\nDe precizat că repausul de mai puțin de 15 minute nu e luat în considerare ca pauză, cum ar fi mersul la toaletă. Aceste întreruperi de lucru nu se scad din programul de lucru plătit.\n\nAbaterile de la reglementările statutare privind pauza la muncă pot fi specificate în contractul colectiv sau într-un contract de companie.\n\nÎn astfel de cazuri, angajatorul este obligat să creeze un echilibru, de exemplu pauze frecvente în programul de lucru de zece minute fiecare. Astfel de reglementări speciale se aplică, de exemplu, în clinici și unități de îngrijire, unde se efectuează munca în schimburi.\n\nAlte reguli se pot aplica pauzelor pentru fumat. În această situație, angajatorul are dreptul de a interzice pauzele de fumat în afara orelor de pauză aplicabile în companie.",
        "label": "Germania"
    },
    {
        "title": "Grădina în arendă sau Kleingarten, la mare căutare în Germania - GermaniaMea.ro",
        "content": "Începe sezonul grădinăritului, iar în Germania a avea oaza ta de liniște, cu flori, pomi fructiferi și o mini-seră cu legume și verdețuri reprezintă un lux dacă locuiești la oraș. De aceea, pentru o Kleingarten – grădină în arendă - se lasă cu liste lungi de așteptare.\n\nÎn timp ce în România se construiește pe fiecare petic de pământ, în Republica Federală înflorește cultura grădinilor urbane, informează stirileprotv.ro. Multe astfel de grădini aparțin persoanelor în vârstă, dar în ultimii ani crește interesul familiilor cu copii mici pentru o parcelă verde.\n\nGrădinile urbane se întind pe aproape 46.000 de hectare, mai mult decât suprafața landului Bremen. În Leipzig, spre exemplu, mai la periferie, o bună bucată de teren a primăriei a fost împărțită în loturi de câte 370 de metri pătrați fiecare și închiriat, ulterior, locuitorilor care și-au dorit să aibă o grădină la oraș.\n\nAceste grădini sunt extrem de populare în Germania, Asociația Federală a Prietenilor Grădinii estimând că aproximativ 5 milioane de oameni folosesc o astfel de Kleingarten. 900.000 dintre ei folosesc terenul de aproape două decenii.\n\n„E plăcut să vezi cum plantele cresc și înfloresc primăvara, e plăcut să ieși din casă și să te bucuri de soare. E pură relaxare. E ca și cum ai fi în vacanță în fiecare zi”, a declarat o locuitoare care a reușit să închirieze un lot de pământ.\n\nMulți dintre cei pasionați de a îngriji o Kleingarten sunt organizați în cluburi de grădinărit. Au ajuns să se împrietenească, își beau cafeaua împreună ori stau de vorbă în fața unui grătar.\n\n„Când culegi o tomată din grădina ta îți dai seama că are gust diferit de ceea ce găsești în magazin. Roșia are parte de soare, de lumină, de iubire”, susține Holger Grohe, președintele clubului de grădinărit Kultur. „Unii oameni urăsc iarba de zici că e ciumă. Pentru mine, să smulg iarbă e terapie, muncesc și nu mă gândesc la nimic”.\n\nȘi imigranții au aplicat pentru a primi câte un petic de pământ unde să cultive legume și fructe „ca acasă”. De altfel, potrivit lui Holger Grohe, 22% din membrii clubului de grădinărit Kultur sunt imigranți. Fiecare își cultivă pământul cum știe și are legume pentru consumul propriu. „Ei pun inclusiv legume la murat. Cine mai face asta!?”\n\nÎn plus, autoritățile încurajează și protejează tradiția grădinilor urbane și dintr-un alt motiv. Potrivit specialiștilor, aceste loturi de pământ au o funcție importantă, în contextul încălzirii climatice. Nopțile sunt tot mai calde, așa că grădinile urbane sunt importante pentru clima urbană, după cum au arătat studiile.\n\nCosturile pentru închirierea și întreținerea unei grădini depind de regiune și dimensiunea parcelei. Majoritatea grădinilor sunt organizate în asociații ( Vereine ) care se ocupă de administrarea acestora. Cine locuiește în Germania și vrea o grădină, primul pas pe care trebuie să-l facă este să contacteze asociațiile de grădini din zona unde locuiește pentru a afla dacă au parcele disponibile.\n\nUnele asociații au chiar liste specifice cu ce poți planta în grădină. Altele au reguli fixe cu privire la creşterea animalelor în astfel de grădini, așa că trebuie verificat înainte dacă vreți să aduceți găini sau iepuri, spre exemplu.\n\nDoritorii plătesc între 81 și 160 de euro pe an pentru o bucată de teren, incluzând chiria, apa și electricitatea. În orașele mai mari, costurile pot fi mai ridicate, dar avantajele unei grădini aproape de locuință sunt evidente.",
        "label": "Germania"
    },
    {
        "title": "Câți oameni din Germania au un „istoric de imigrare” în 2023? - GermaniaMea.ro",
        "content": "Datele recent lansate de un mini-recensământ dezvăluie că populația internațională este în creștere în Germania, aproximativ un sfert din populație fiind clasificată ca imigranți de prima sau a doua generație. Și există, de asemenea, un nou termen oficial pentru descrierea acestor grupuri.\n\nFie că s-au mutat pentru muncă, au rămas în țară după ce au studiat sau au sosit după ce au fugit de război și persecuție, populația internațională din Germania este în creștere. Numărul imigranţilor sosiţi în Germania a luat amploare substanţial deja înainte să sosească aproximativ un milion de refugiaţi din calea războiului declanşat de Rusia în Ucraina.\n\nPotrivit celor mai recente date publicate de Oficiul Federal de Statistică (Destatis), ceva mai puțin de un sfert dintre oamenii care locuiesc în Germania au un fel de istoric de imigrare, adică au cel puțin un părinte străin.\n\nÎncepând cu 2022, în Germania existau aproximativ 20,2 milioane de imigranți de prima sau a doua generație - reprezentând 24,3% din populația totală. Cifrele arată cum structura societății germane se schimbă și devine din ce în ce mai diversă în fiecare an. În 2021, 23% din populație era străină sau avea părinți străini - și există o tendință clară de creștere.\n\nUn alt lucru care se schimbă este modul în care Destatis vorbește despre populația internațională a Germaniei. În acest an, pe lângă termenul „fond migrațional”, recensământul a început să folosească o nouă categorie: „imigranți și descendenții lor imediati” sau persoane cu „istorie de imigrare”.\n\nCine se încadrează în această nouă categorie?\n\nAutoritatea definește persoanele cu un istoric de imigrare ca fiind cei care s-au mutat în Germania oricând după 1950, precum și descendenții lor direcți: „a doua generație”. Comparativ cu 2021, numărul persoanelor cu un istoric de imigrare a crescut cu 6,5%, respectiv 1,2 milioane de persoane. Migrația refugiaților a jucat un rol major în acest sens - în special afluxul de refugiați care a apărut în urma războiului din Ucraina.\n\nAcest val de refugiați a dus și la o creștere semnificativă a migranților din prima generație. Acest grup a crescut cu 7,3% din cauza celor care au fugit în principal din Ucraina, Siria și Afganistan. În aceeași perioadă, numărul copiilor născuți din părinți străini (adică imigranți din a doua generație) a crescut cu 4 procente.\n\nÎn timp ce recensământul continuă să urmărească persoanele cu „fond de migrație”, termenul a devenit din ce în ce mai controversat de când a fost introdus pentru prima dată în 2005. Criticii spun că termenul este folosit în mod peiorativ și pentru a eticheta oamenii, ceea ce poate fi unul dintre motivele cheie pentru o rebranduire.\n\nCu toate acestea, categoria „istoric al imigrației” nu este în întregime aceeași: diferă de „fondul migrației” urmărind persoanele cu doi părinți care s-au născut în străinătate și nu doar unul.\n\nCine sunt străinii care locuiesc în Germania?\n\nPotrivit Oficiului Federal de Statistică, un total de 6,1 milioane de persoane și, prin urmare, puțin sub 40% din toți imigranții de prima generație care trăiesc în Germania au sosit în țară din 2013. Acest aflux uriaș pare să fi fost influențat de criza refugiaților atât din Siria, cât și Ucraina, precum și noi țări care au intrat în UE la începutul și mijlocul anilor 2000.\n\nDin acest grup de „noi” imigranți, destul de multe lucruri ies în evidență. De exemplu, cu o vârstă medie de 29,9 ani, cei care au imigrat din 2013 sunt semnificativ mai tineri decât populația fără antecedente de imigrare, a cărei vârstă medie anul trecut a fost de 47 de ani.\n\nÎn ceea ce privește genul, totuși, persoanele care au sosit în ultimul deceniu sunt împărțite relativ egal, cu 47% femei și 53% bărbați.\n\nCele trei țări principale de origine a imigranților din 2013 sunt Siria cu o pondere de 16%, România cu o pondere de 7% și Polonia cu o pondere de 6%. Ucraina urmează pe locul patru cu 5 procente. Cu toate acestea, cei care au fugit din Ucraina în ultimul an de la invazia rusă nu sunt încă înregistrați în totalitate în mini-recensământ, a precizat Destatis.\n\nCare au fost motivele emigrării în Germania?\n\nPotrivit Destatis, cel mai important motiv principal al imigrației din 2013 a fost fuga, azilul și protecția internațională cu o pondere de 27,9%.\n\nAceasta a fost urmată îndeaproape de imigrația pentru angajare cu o pondere de 24,2% și reîntregirea familiei cu o pondere de 23,9%.\n\nPuțin mai mult de 8% dintre cei care au imigrat din 2013 au venit în Germania în principal pentru a studia sau pentru formare profesională/continuă.",
        "label": "Germania"
    },
    {
        "title": "Criza economică din Germania aduce concedieri în România! - GermaniaMea.ro",
        "content": "România a fost deja afectată de criza economică din Europa, dar nu va intra în recesiune, chiar dacă principalul partener economic, Germania, se confruntă cu probleme, a dat asigurări, recent, premierul român Marcel Ciolacu. Doar că unda de șoc a crizei din Republica Federală, atinge bunul mers al investitorilor străini din România.\n\nÎntre timp, producătorul german de mașini și piese auto Schaeffler AG a anunțat, marți, oficial că va concedia 4.700 de angajați în Europa, ca răspuns la mediul economic dificil și la intensificarea concurenței în industria auto. Printre cei afectați se numără și angajați de la fabrica din Cristian, Brașov, unde Schaeffler România produce componente auto și rulmenți industriali din 2002. Aici sunt aproximativ 5.000 de angajați.\n\nRecent, lucrătorii de la Brașov au fost trimiși în șomaj tehnic, fără a fi specificat numărul celor afectați și nici perioada implementării măsurii.\n\n„Acesta este răspunsul companiei la mediul de piaţă dificil, sporirea intensităţii concurenţei globale şi a transformării industriei auto, în special pe segmentul aprovizionării”, arată oficialii Schaeffler într-un comunicat de presă.\n\nAcest anunț vine după ce producătorul german de mașini și piese auto achiziționat recent Vitesco Technologies Engineering România, companie ce are trei puncte de lucru în Sibiu.\n\nPlanul de eficiență al Schaeffler vine pe fondul unei scăderi majore a profitului de bază, care s-a redus cu 44,9% în trimestrul trei din 2024, înregistrând doar 187 de milioane de euro față de așteptările de 209,4 milioane.\n\nCele mai multe concedieri vor avea loc în Germania – aproximativ 2.800 de angajaţi de la zece uzine. Restul vor fi în diverse zone din Europa, unde vor fi închise două fabrici, a precizat specialistul german în rulmenți cu bile, fără a da publicităţii numele locaţiilor.\n\nPe plan mondial, Schaeffler are 120.000 de angajaţi, numărul acestora crescând odată cu fuziunea cu Vitesco, specialist în sisteme de propulsie electrică. Aproximativ 1.000 de locuri de muncă vor fi reduse prin strămutări, ceea ce va aduce concedierile nete la 3.700 de persoane, sau 3,1% din numărul total de angajați.\n\nCompania germană se alătură altor furnizori auto, precum suedezii SKF și francezii Valeo, care au raportat rezultate trimestriale slabe, motivând vânzările slabe din Europa și China.\n\nSectorul auto european a fost pus la încercare de multiple obstacole, de la costurile ridicate de producție și gestionarea trecerii la vehiculele electrice până la scăderea cererii și creșterea concurenței din partea Chinei.",
        "label": "Germania"
    },
    {
        "title": "Cât câștigă un sfert dintre cei care muncesc în Germania? - GermaniaMea.ro",
        "content": "Românii sunt în continuare interesați să se angajeze în statele din vestul Europei, în special în Germania, și, de multe ori, motivul principal este că aici ei pot obține un salariu mai mare decât acasă, pe aceeași muncă. Dar ce zic datele?\n\nUn total de 23,35% dintre angajații din Germania, respectiv 9,3 din 39,8 milioane, câștigă mai puțin de 14 euro pe oră, potrivit noilor cifre publicate la cererea fracțiunii Die Linke (Partidul de Stânga) din Bundestag, informează TheLocal.de.\n\nAproximativ 14,8% dintre angajații din Republica Federală au venituri deosebit de mici, deoarece primesc doar salariul minim de 12 euro pe oră. În acest context, președintele Linke, Dietmar Bartsch, a cerut o creștere a salariului minim în Germania.\n\n„Dacă fiecare a patra persoană din Germania câștigă mai puțin de 14 euro pe oră, este clar că nivelul salariului e prea mic”, a spus el. „Un salariu minim de 14 euro ar fi acum necesar – tot pentru a compensa inflația”.\n\nDeși creșterile abrupte ale costului vieții au încetinit ușor în ultimele luni, inflația este în prezent la aproximativ 6,1% și a atins un vârf de peste 10% anul trecut. Întrebarea care se pune este: ar putea salariile mici din Germania să pună o presiune asupra fondurilor de pensii - și ar trebui să crească salariile pentru a ține pasul cu inflația?\n\nÎndeplinind angajamentul electoral al social-democraților (SPD), guvernul de coaliție al Germaniei a crescut anul trecut salariul minim la 12 euro. La sfârșitul lunii iunie, Comisia pentru Salariul Minim a propus creșterea salariului minim la 12,41 euro pe oră de la 1 ianuarie 2024 și la 12,82 euro la începutul lui 2025. Dar în fața inflației și a creșterii costurilor vieții, Bartsch a numit o astfel de creștere o „pierdere dramatică a salariilor reale”.\n\nÎn iunie, Stefan Körzell, membru al consiliului de administrație al Confederației Sindicatelor Germane (DGB) și membru al Comisiei pentru Salariul Minim, a criticat creșterea propusă a salariului minim, declarând că „o simplă ajustare în intervalul de cenți” este inacceptabilă.\n\nKörzell a susținut că cei aproape șase milioane de muncitori cu salariul minim ar suferi o pierdere semnificativă a salariului real și a subliniat că salariul minim ar fi trebuit să fie crescut la cel puțin 13,50 euro pentru a oferi protecție adecvată și pentru a compensa inflația.\n\nBartsch a adăugat că salariile mici vor însemna că mulți oameni nu au suficient din ce să trăiască atunci când ating vârsta de pensionare, care variază în prezent. Pentru cei născuți după 1967, vârsta de pensionare este stabilită să ajungă până la 67 de ani.\n\n„Nivelul scăzut al salariilor se va întoarce și asupra noastră când vine vorba de pensii”, a spus el.\n\nExistă riscul de „milioane de cazuri de sărăcie la bătrânețe”, a spus Bartsch, subliniind că fondul de pensii al Germaniei pierde deja multe miliarde din cauza salariilor mici.\n\nÎn prezent, în Germania există în jur de 21 de milioane de pensionari, reprezentând un sfert din populație - și conform Oficiului Federal de Statistică, cea mai mare parte din angajați are în prezent vârsta de 55-60 de ani. Până în 2035, bună parte a acestor adulți care lucrează vor avea 70 de ani sau peste.\n\nÎn timp ce persoanele apte de muncă depășesc în prezent numărul pensionarilor cu o proporție de trei la unu, se preconizează că aceasta se va reduce la trei sau chiar doi până în 2060. În curând, mai mulți oameni ca niciodată se vor retrage din fondul de pensii și nu este clar dacă persoanele apte de muncă vor putea ține pasul în ceea ce privește contribuțiile.",
        "label": "Germania"
    },
    {
        "title": "Germania: Cum să-ți planifici vacanța 2025, în funcție de zilele libere? - GermaniaMea.ro",
        "content": "Pe măsură ce vremea se răcește și miroase tot mai mult a iarnă, unii locuitori din Germania fac deja planuri de vacanță.... pentru anul viitor. Avem vești bune! 2025 pare a fi un an perfect pentru concedii. În timp ce anii precedenți, cum ar fi 2022, au avut un număr semnificativ de sărbători naționale care au căzut în weekend (și, prin urmare, au fost pierdute pentru majoritatea angajaților), toate sărbătorile legale de anul următor cad în timpul săptămânii de lucru.\n\nAcest lucru oferă angajaților și mai multe șanse de a-și maximiza zilele libere, combinând aceste Feiertage (sărbători legale) cu concediul lor anual.\n\nAltfel spus, angajații din Republica federală se pot bucura de peste 50 de zile libere de muncă folosind doar 24 de zile de vacanță în 2025.\n\nMai multe despre cum să vă planificați vacanța, în articolul pregătit de GermaniaMea.ro - un site pentru românii care caută de muncă în Germania .\n\nCe ar trebui să știți despre sărbătorile legale din Germania?\n\nÎn primul rând, merită subliniat că toate statele germane au propriul set de sărbători legale pe lângă cele naționale. De exemplu, Berlinul are Ziua Internațională a Femeii pe 8 martie, în timp ce alte state - în special cele majoritare catolice, cum ar fi Bavaria - au câteva zile în plus.\n\nÎn anul viitor, în Germania sunt în total nouă sărbători legale, care se vor aplica în toate cele 16 state. Angajații vor fi încântați să audă că nicio sărbătoare națională nu cade sâmbătă sau duminică în 2025.\n\nA doua zi de Crăciun sau Boxing Day (vineri, 26 decembrie)\n\nSpre deosebire de credința populară, nici Ajunul Crăciunului, nici Revelionul nu sunt sărbători oficiale, conform Legii Federale Germane a Sărbătorilor (BurIG). Doar cei care își rezervă concediul anual sunt de fapt liberi. Cu toate acestea, există unele companii care au reglementări speciale pentru aceste zile și oferă o zi întreagă sau jumătate liberă drept mulțumire adusă angajaților pentru munca depusă.\n\nÎntre timp, toți angajații din Germania au dreptul la cel puțin 20 de zile de concediu pe an, conform Legii Federale a Sărbătorilor. Cu toate acestea, 25 de zile sunt norma, unele companii mai mari oferind 30 de zile sau mai mult de vacanță.\n\nAșadar, iată o privire asupra modului în care vă puteți prelungi zilele libere anul viitor...\n\nRezultat: 9 zile libere cu 4 zile rezervate de vacanță (sau mai puțin dacă angajatorul vă oferă concediu de Revelion)\n\nDacă sunteți rezident în Baden-Württemberg, Bavaria sau Saxony-Anhalt, atunci vă puteți bucura de mai multe zile libere, pentru că pe 6 ianuarie este marcată Boboteaza, care pică luni.\n\nFolosiți această zi de luni în combinație cu ziua de Anul Nou pentru a beneficia de 16 zile libere – cu doar opt zile de vacanță.\n\nRezervați aceste zile de vacanță: 14 - 17 aprilie (de luni până joi)\n\nRezultă: 10 zile libere cu patru zile de concediu rezervate\n\nRezervați această zi de concediu: 2 mai (vineri)\n\nZile libere: 1 mai (joi) până la 4 mai (duminică)\n\nRezultă: Patru zile libere cu o zi de concediu rezervată\n\nRezervați această zi de concediu: 30 mai (vineri)\n\nZile libere: 29 mai (joi) până la 1 iunie (duminică)\n\nRezultă: Patru zile libere cu o zi de concediu rezervată\n\nRezervați aceste zile libere: 10-13 iunie (de marți până vineri)\n\nRezultă: Nouă zile libere cu patru zile de concediu\n\nRezervați aceste zile libere: 22 - 24 decembrie (de luni până miercuri)\n\nRezultă: Nouă zile libere cu trei zile de concediu\n\nRezervați aceste zile libere: 29, 30 și 31 decembrie 2025 (de luni până miercuri); în Baden-Württemberg, Bavaria și Saxonia-Anhalt, de asemenea, 5 ianuarie 2026 (luni)\n\nZile libere: 27 decembrie (sâmbătă) până la 4 ianuarie 2026 (duminică) sau în cele trei state până la 6 ianuarie 2026 (marți)\n\nRezultă: nouă zile libere cu patru zile de vacanță sau (în cele trei state) 11 zile libere cu cinci zile de vacanță\n\nDe ce ar trebui să încercați să rezervați perioade mai lungi de vacanță?\n\nExperții din Germania recomandă să vă luați concediu prelungit de la serviciu cu concedii de odihnă.\n\nInstitutul pentru Muncă și Sănătate (IAG) din Germania recomandă angajaților să-și ia cel puțin două săptămâni de vacanță la rând pe an, sau trei săptămâni dacă este posibil.\n\nSe spune că acest lucru promovează o recuperare mai bună și mai lungă de la muncă, permițând oamenilor să se relaxeze pe deplin și să fie mai productivi atunci când se întorc la serviciu.",
        "label": "Germania"
    },
    {
        "title": "Afacerea care a prins avânt în această perioadă în Germania - GermaniaMea.ro",
        "content": "Se știe că germanii sunt „campioni mondiali” la concediul medical, după ce, potrivit Oficiului federal pentru Statistică, angajaţii germani şi-au luat în 2023 în medie 15,1 zile de concediu medical. Cele mai recente date privind acest fenomen vin de la Techniker Krankenkasse (TK) care arată că în perioada ianuarie - noiembrie 2024, s-a atins un nou record - 17,7 zile în medie de concediu medical, informează iamexpat.de.\n\nSpre comparație, în același interval de timp în 2021, asigurații TK s-au îmbolnăvit în medie de 17,4 zile, iar în 2019 - o medie de 14,1 zile.\n\nAstfel că nivelurile ridicate ale concediilor medicale au devenit tot mai costisitoare pentru angajatori și casele de asigurări de sănătate. Motiv pentru care se încearcă înăsprirea acordării concediului de odihnă și introducerea unei „zile de așteptare”, despre care GermaniaMea.ro a relatat pe larg AICI .\n\nNu e de mirare că, în ultima perioadă, unele companii din Bundesrepublik apelează tot mai frecvent la detectivi privați pentru a-i demasca pe acei angajați ai lor care își iau concedii medicale fără să fie cu adevărat bolnavi.\n\nMarcus Lentz, un detectiv privat care lucrează în regiunea Frankfurt, susține că poate demonstra frauda în 90% din cazuri, citează TheLocal.de. Echipa sa urmărește angajații suspectați că și-au luat concedii medicale fictive și îi surprinde în situații care îi demască. De exemplu, oameni care susțin că au hernie de disc sunt văzuți montând gazon în grădină, sau persoane care susțin că au gripă sunt văzute la cumpărături toată ziua și seara, la piscină.\n\nClienții detectivului variază de la companii cotate la bursă la IMM-uri cu aproximativ o sută de angajați. Investigațiile durează trei sau patru zile și îi costă pe angajatori între 6.000 și 8.000 de euro pe fiecare caz, iar cererea e tot mai mare.\n\nAnul trecut, agenția lui Marcus Lentz a tratat 800 de cereri, de două ori mai multe decât în urmă cu cinci ani.\n\nTendința angajaților germani care își iau din ce în ce mai mult timp liber a dus la reacții extreme din partea angajatorilor de a detecta declaraţiile false. În septembrie, șefii de la Tesla au vizitat neanunțat angajații la domiciliu, așa cum GermaniaMea.ro a relatat AICI .\n\nCare sunt pierderile pentru economia germană?\n\nPagubele economice generate de concediile medicale false sunt semnificative. Klaus Michelsen, de la asociația companiilor farmaceutice, estimează că, în ansamblu, concediile medicale au redus creșterea economică a Germaniei cu 0,8% în 2023 - echivalentul a 30 de miliarde de euro. Acest lucru este considerabil, mai ales că creșterea germană stagnează din 2019.\n\nNu toată lumea este de acord cu astfel de practici. Elke Ahlers, economist la Institutul WSI, parte a Fundației Hans Böckler, afirmă că astfel de „abuzuri” sunt rare.\n\n„Există cu siguranță câteva persoane care profită de sistem, dar majoritatea au motive reale. Suntem în criză de forță de muncă, companiile nu au suficient personal și mulți angajați sunt suprasolicitați.”",
        "label": "Germania"
    },
    {
        "title": "Un român, cel mai căutat criminal al momentului din Germania - GermaniaMea.ro",
        "content": "Anchetatorii din Germania au fost timp de aproape 48 de ore la o vânătoare în toată regulă a unui criminal. Mașini de patrulare din mai toate localitățile învecinate cu Hehlen, un orășel din Saxonia Inferioară, au fost pe drumuri, la fel și mai mulți câini de urmă. Elicopterul de poliție „Phoenix” a survolat districtul Holzminden, cu reflectoare și o cameră cu termoviziune. Suspectul, Constantin F., un român de 41 ani, părea de negăsit, informează ndr.de.\n\nPolițiștii germani au pornit pe urmele românului după ce o femeie de 39 de ani a fost găsită fără suflare, lângă Bodenwerder. Bărbatul cu care forma un cuplu a dispărut și el. Asta până joi când individul, descris ca un om periculos, a fost arestat fără a opune rezistență în jurul orei 18.50.\n\nUn martor l-a descoperit pe presupusul suspect și a anunțat serviciile de urgență.\n\nAtacul brutal a avut loc marți seara, în jurul orei 22:10, în fața unei clădiri rezidențiale de pe Schulstrasse, după cum au anunțat parchetul Hildesheim și poliția. Conform reconstituirii făcute de anchetatori, bărbatul de 41 de ani a înjunghiat-o pe femeie cu un cuțit, a abandonat-o într-o baltă de sânge, apoi a fugit într-o direcție necunoscută.\n\nPotrivit ndr.de, toate încercările echipajului de urgență de a-i salva femeii viața au fost în zadar, medicii fiind nevoiți să declare decesul. Imediat, suspect a devenit partenerul ei Constantin F., pe care martorii l-ar fi văzut fugind de la locul faptei.\n\nUn purtător de cuvânt al poliției a declarat că operațiunile de căutare au inclus Germania, dar au fost extinse și în țările europene vecine. De altfel, numele românului a ajuns pentru câteva ore pe lista celor mai căutați oameni din Germania după ce a devenit principalul suspect în cazul uciderii iubitei sale.\n\nLa fel ca și victima, Constantin F. avea adresa de domiciliu tot în Hehlen, dar cei doi nu locuiau împreună. Motivul crimei este neclar. Potrivit declarațiilor martorilor, ar fi existat o ceartă.\n\n„Femeia asta a făcut la poliţie, aici, în Germania - nu ştiu dacă exagerez sau nu - dar cred că peste 20 de reclamaţii!”, a declarat un martor.\n\nSe pare că totul a fost premeditat, deoarece bărbatul a fost în România, în comuna Grajduri din Iași, la familia sa, în urmă cu doar o săptămână înainte de a comite fapta.\n\n„A stat însă doar 24 de ore, a refuzat să îşi vadă fiul şi a vorbit doar cu mama sa, care spune că era extrem de abătut şi supărat din cauza despărţirii de fosta lui iubită, Anca. În scurt timp, a plecat înapoi în Germania fără să spună cuiva ce avea de gând să facă”, au declarat rudele.\n\nFamilia românului este şocată, mulți susțin că bărbatul se comporta ciudat din cauza consumului de droguri.\n\nAncheta asupra crimei este în desfășurare, se arată într-un comunicat al poliției din Hehlen.",
        "label": "Germania"
    },
    {
        "title": "Carambol cumplit pe A3 în Germania! Morți și zeci de răniți... - GermaniaMea.ro",
        "content": "Un accident teribil s-a produs ieri în Germania! Autorităţile locale au fost nevoite să închidă autostrada A3 pe sensul spre Nürnberg până luni dimineaţă din cauza a trei accidente produse într-o perioadă scurtă de timp, duminică după-amiază.\n\nMotivul: neadaptarea la condițiile de trafic, respectiv a carosabilului ud, în urma ploii abundente, informează DW.com.\n\nMai exact, în apropierea oraşului german Würzburg, situat în landul Bavaria (sud-est) a avut loc o ciocnire în lanţ în care au fost implicate aproximativ 40 de automobile și s-a soldat cu 2 morți şi 27 de răniți. O femeie în vârstă de 52 de ani şi un copil de doi ani au murit pe loc, în timp ce un alt copil a fost spitalizat cu răni grave, potrivit unui purtător de cuvânt al poliţiei.\n\nPrimul accident s-a produs în jurul orei locale 16:00, la intersecția Helmstadt, și în el au fost implicate 17 automobile, care s-au lovit unul de altul. Doi oameni au fost grav răniţi şi alţi nouă au suferit răni uşoare.\n\nLa scurt timp, la câteva sute de metri mai în spate, mai multe maşini s-au ciocnit în lanţ din cauza altor automobile din faţă care frânau. În acest accident trei automobile au luat foc și s-a lăsat și cu morți. Alte trei persoane au fost grav rănite şi 11 au suferit răni ușoare.\n\nDupă aproximativ o jumătate de oră, s-a produs un alt accident, trei maşini fiind implicate într-o ciocnire soldată cu doi răniţi.\n\nÎn total, Crucea Roșie Bavareză - Bayerischen Roten Kreuz (BRK) a raportat că 31 de persoane au fost rănite în incident, dintre care patru grav. Potrivit informațiilor de la fața locului, întregul loc al accidentului s-a întins pe o distanță de peste 500 de metri.\n\nLa locurile accidentelor de pe Autobahn 3 au fost desfăşurate mai multe echipaje de poliţie, pompieri şi ambulanţă. Potrivit Crucii Roşii Bavareze (BRK), trei elicoptere de salvare au aterizat pe autostradă.\n\nAlte 30 de persoane care au scăpat nevătămate din cele trei accidente au primit îngrijiri de specialitate pe loc. A fost înființat, de altfel, și un centru de îngrijire pentru serviciile de urgență. Potrivit informațiilor inițiale oferite de poliție, pagubele materiale se ridică la sute de mii de euro.\n\nÎn ciuda reluării traficului pe autostradă, situația rămâne confuză. Ancheta pentru a stabili cauza exactă a accidentului este încă în curs. Șoferii și pasagerii afectați, precum și rudele victimelor, sunt încă în stare de șoc.\n\nPresa din Bundesrepublik a semnalat încă de sâmbătă o serie de accidente rutiere grave din cauza condițiilor meteo, mai ales pe două autostrăzi din Schleswig-Holstein. În timpul unei furtuni cu grindină, cinci mașini au fost implicate într-un accident pe A23, lângă Hohenfelde. De asemenea, au mai avut loc mai multe accidente pe A31 din Saxonia Inferioară din cauza unei furtuni cu grindină și averse abundente.",
        "label": "Germania"
    },
    {
        "title": "Aeroporturile din Germania, din nou paralizate de grevă - GermaniaMea.ro",
        "content": "Pentru a treia oară într-o lună și a doua oară în această săptămână, sindicatul Verdi a cerut vineri personalului de la sol - cei care se ocupă de handlingul bagajelor şi întreţinerea aeronavelor - din cadrul unora din cele mai mari aeroporturi din Germania să întrerupă activitatea.\n\nDe data aceasta, aeroporturile din Koln-Bonn, Düsseldorf, Stuttgart și Karlsruhe se confruntă cu haosul călătoriilor, informează TheLocal.de.\n\nPasagerilor li se spune să se aștepte la întârzieri și anulări în această dimineață pe cele patru aeroporturi, având în vedere că se așteaptă ca și personalul de securitate și cel vamal să ia parte la „greva de avertisment”. Zborurile care decolează din cinci orașe germane vor fi afectate, deoarece Koln și Bonn împart un aeroport.\n\nAeroportul Stuttgart a anulat deja toate plecările și sosirile pentru vineri, operațiunile regulate urmând să fie reluate sâmbătă. Aeroportul sfătuiește pasagerii afectați să contacteze direct compania aeriană și să nu vină vineri la aeroport.\n\nCa parte a unui acord cu sindicatul angajaților săi, aeroportul din Düsseldorf intenționează să opereze vineri un serviciu minim de urgență - așa că unele zboruri vor continua, dar vor fi grav perturbate. Multe vor fi anulate cu totul. Pasagerii sunt îndemnați să verifice starea zborului lor și să se rezume la un minim al bagajelor de mână pentru a accelera controlul de securitate – care, cel mai probabil, va înregistra întârzieri serioase.\n\nÎntre timp, Koln-Bonn este de așteptat să înregistreze anulări și întârzieri atât vineri, cât și sâmbătă – din cauza modului în care programul schimburilor de tură se suprapune cu momentul grevei. Serviciul complet nu este de așteptat să fie reluat acolo până sâmbătă după-amiază. Aeroportul spune că pasagerii ar trebui să se aștepte la mai multe anulări și să comunice direct cu compania aeriană pentru a găsi alternative.\n\n„Dacă nu se face nimic acum în privința salariilor, ne vom confrunta cu toții cu o nouă vară haotică pe aeroporturi”, a avertizat vicepreședintele Verdi, Christine Behle, la un post de radio german.\n\nProtestul angajaților aeroportuari de vineri vine după greva de miercuri care a paralizat activitatea pe şapte aeroporturi din țară: Hamburg, Hanovra, Frankfurt, München, Stuttgart, Bremen și Dortmund. Aceste aeroporturi sunt responsabile de aproape două treimi din volumul de pasageri din Germania. Activitatea de pe alte nouă aeroporturi germane a mai fost afectată cu doar câteva săptămâni în urmă, așa cum GermaniaMea.ro a relatat AICI .\n\nGreva personalului de la sol face parte dintr-o acţiune mai amplă a angajaţilor din sectorul public, după ce negocierile la nivel de ramură nu au reuşit să se finalizeze printr-un acord.\n\nRevendicările rămân aceleași – creștere a salariului cu 10,5% - sau o creștere cu cel puțin 500 de euro pe lună - pentru angajații din sectorul public și din securitatea aviației.\n\n„Fără condiții de muncă mai bune, nu vom mai găsi destui oameni dornici să accepte aceste locuri de muncă în echipajele de la sol. Aceste locuri de muncă sunt esențiale pentru siguranța traficului aerian în Germania”, a precizat președintele Verdi din Baden-Württemberg, Hanna Binder.\n\nDeşi guvernul de la Berlin admite că este nevoie de o majorare salarială, nu este dispus să îndeplinească cererile venite de la sindicatele Verdi şi dbb. Ministrul german de Interne, Thomas de Maiziere a descris solicitările sindicatelor drept „exorbitante”.\n\nLa greve de avertisment au recurs marți și mii de angajați din domeniul sănătății, așa cum GermaniaMea.ro a arătat AICI .\n\nGrevele de avertisment ale sindicatelor sunt organizate pentru a pune presiune asupra angajatorilor înainte de următoarea rundă de negocieri colective din 27 până în 29 martie, având în vedere că rundele anterioare au eșuat - cu excepția unui acord încheiat recent de Deutsche Post cu lucrătorii poștali.",
        "label": "Germania"
    },
    {
        "title": "Caz revoltător în Germania! Crimă între minore - GermaniaMea.ro",
        "content": "Un nou eveniment șochează Germania! Ceea ce părea încă un caz de dispariție a unui minor, s-a transformat într-o descoperire cu detalii răvășitoare.\n\nLuise F, o adolescenta de 12 ani din Renania de Nord-Westfalia a fost dată dispărută de părinți la finele săptămânii trecute. Autoritățile s-au mobilizat și au declanșat o amplă operațiune de căutare, inclusiv cu drone, câini de adulmecare și un elicopter. Speranța s-a stins în momentul în care trupul neînsuflețit al fetei a fost descoperit, la circa 24 de ore de la dispariție, într-o pădure din micul orășel Freudenberg, de lângă o fostă gară. Luise a fost găsită în direcția opusă drumului ei spre casă.\n\nSâmbătă, 11 martie, fata a fost în vizită la o prietenă, în districtul Hohenhein, iar, în jurul orei 17:30, Luise a decis să plece spre casă. Un traseu, relativ simplu, de 3 kilometri, aproximativ 7 minute cu mașina sau mai bine de jumătate de oră de mers pe jos, scrie TheLocal.de. Doar că fata nu a mai ajuns acasă, iar toate încercările familiei de a o contacta au fost în zadar.\n\nPolițiștii și procurorii germani au oferit detalii înspăimântătoare din anchetă în cadrul unei conferințe de presă. În urma cercetărilor, s-a descoperit că Luise ar fi fost ucisă de alte două fete, cu vârste de 12 și 13 ani, după ce între ele a avut loc o ceartă. Potrivit sursei citate, ar fi fost un act de răzbunare. Ar fi urmărit-o și ar fi atacat-o după ce copila ar fi râs de una dintre ele.\n\n„Un motiv considerat <<întemeiat>> de copii, poate fi de neînțeles pentru adulți. Acesta este un caz șocant. Luise a căzut victima unei crime violente. Autopsia, care a avut loc în spitalul universitar din Mainz, a scos la iveală că victima a sângerat până la moarte din cauza numeroaselor plăgi prin înjunghiere, respectiv de cuțit\", a declarat procurorul superior Mario Mannweiler.\n\nPotrivit acestuia, suspectele ar fi mărturisit fapta în timpul audierilor, însă, pentru că sunt minore, nu sunt responsabile d.p.d.v. penal.\n\nLegea germană prevede posibilitatea incriminării unui minor de la vârsta de 14 ani. Prin urmare, justiția nu va putea acționa împotriva celor două fete acuzate de uciderea lui Luise.\n\n„Punem cazul în mâinile autorităților pentru minori\", a adăugat procurorul, explicând că au fost mobilizați psihologi, psihiatri și experți.\n\nÎn plus, arma crimei nu a fost încă găsită la fața locului. De asemenea, nu există nicio dovadă că o altă persoană ar fi fost implicat în incident sau că ar fi avut loc un atac sexual, a mai precizat procurorul.\n\n„După mai bine de 40 de ani de serviciu, acest caz mă lasă fără cuvinte. Momentan, nu căutăm alți suspecți. Căutăm dovezi suplimentare în zonă\", a declarat Jürgen Süs, de la poliția din Koblen.\n\n„Este de neînțeles cum copiii sunt capabili de asemenea acte oribile”, a spus și Hendrik Wuest, guvernatorul statului Renania de Nord-Westfalia.\n\nUn lucru e cert: Luise avea mai multe răni înjunghiate și a murit din cauza hemoragiei masive.\n\nCele două fete suspecte se află în prezent într-o structură protejată a Oficiului pentru minori.",
        "label": "Germania"
    },
    {
        "title": "Record de medici străini în Germania! Câți sunt români? - GermaniaMea.ro",
        "content": "Tot mai mulți medici români tineri aleg să-și folosească în străinătate studiile medicale dobândite în țară. La un moment dat s-a vorbit chiar de un adevărat exod al acestora în Europa, mai ales în Germania, în ciuda faptului că salariile la spitalele de stat din România au crescut în ultima perioadă.\n\nArgumentul este că spitalele din ţară au puţine posturi scoase la concurs, în străinătate se câştigă în continuare mult mai bine, iar condiţiile de muncă sunt mult mai bune.\n\nLa finele anului trecut, 63.763 de medici străini erau angajaţi în Germania, potrivit grupului media Funke, care citează date ale Asociaţiei Federale Medicale. Aceste date indică mai mult de o dublare a numărului de medici străini prezenți în Germania, comparativ cu 2013 când erau circa 30.000. În plus, în ultimele trei decenii, numărul lor a crescut de peste șase ori, deoarece în 1993 erau doar aproximativ 10.000 de medici în Germania fără pașaport nemțesc.\n\nMajoritatea medicilor străini provin din țările UE sau din alte țări europene, precum și din țările din Orientul Mijlociu. Potrivit raportului, cele mai frecvente țări de origine sunt Siria cu 6.120 și România cu 4.668 de persoane. Urmează Austria, Grecia, Rusia și Turcia.\n\nProblema s-ar putea agrava în următorii ani pentru că nevoia de personal în medicină nu poate fi satisfăcută în viitor cu studenții din Germania. Din cei aproximativ 11.000 de absolvenți anual cu specializarea medicină din Republica Federală, o proporție semnificativă nu se angajează, avertizează Directorul general al Asociației Medicale de Stat din Renania-Palatinat, Jürgen Hoffart.\n\nEugen Brysch, membru al Consiliului de Administrație al Fundației Germane pentru Protecția Pacienților, a subliniat că Germania este dependentă de medicii străini. De aceea ei sunt primiți cu brațele deschise, mai ales în spitale. Se caută medici specialişti, dentişti, medici de familie, medici rezidenţi, asistenţi, farmacişti, infirmieri sau îngrijitori.\n\nSalariul unui medic rezident în Germania pleacă de la 3.000 de euro, brut. Pentru o gardă de 24 de ore este plătit între 500 şi 1000 de euro. Un medic specialist ajunge la 6.000-7.000 de euro, potrivit ofertelor firmelor de recrutare.\n\nO altă tentație cu care Germania atrage medici români este faptul că în cea mai puternică țară din punct de vedere economic din Europa se pot cumpăra cabinete medicale, de la proprietarii aflaţi în pragul pensionării.\n\n„Medicii specialişti pot avea oportunitatea să deschidă un cabinet privat în Germania. Mai exact, să cumpere un cabinet de la medicii care se pensionează. E mult mai rentabil. Automat, cumpără cabinetul şi beneficiază şi de portofoliul de pacienţi al cabinetului. E un avantaj mare. E valabilă oferta în toată Germania,” susține un reprezentat al unei firme germane de recrutare.\n\nUn cabinet medical costă între 50.000 şi peste 200.000 de euro, în funcţie de dotări şi mărime. „Nu este deloc complicat pentru un străin. Banca medicilor oferă un credit foarte avantajos.\n\nO bună comunicare medic-pacient este baza unei terapii de succes și asta nu se poate face decât printr-o cunoaștere perfectă a limbii germane.\n\n„Cunoașterea de zi cu zi a limbii germane este așadar esențială pentru medicii străini. În caz contrar, neînțelegerile sunt inevitabile, ceea ce poate duce la examinări paralele și, de asemenea, la erori de tratament”, a declarat Brysch.\n\nAstfel de neînțelegeri pun viața în pericol. Nu puține au fost situațiile în care termenii durere în piept și durere abdominală au creat confuzii, determinând medicul să investigheze stomacul și să rateze atacul de cord.",
        "label": "Germania"
    },
    {
        "title": "Calitatea justiției din Germania, pusă la îndoială după un caz șocant! - GermaniaMea.ro",
        "content": "În septembrie 2020, un caz de viol în grup al unor minori asupra unei tinere de 15 ani într-un parc din Hamburg revolta opinia publică din Germania. 9 persoane, care aveau sub 20 de ani la acea vreme, au fost implicate în acest act abominabil și au fost judecate conform legislației privind minorii.\n\nDoar unul dintre ei a făcut închisoare. Este vorba despre un cetățean iranian, care avea 19 ani la momentul respectiv, deși nu este clar de ce. Vorbind despre viol în instanță, el a întrebat: „Ce bărbat nu vrea asta?\"\n\nÎn plus, Anne Meier-Goering, președinta completului de judecată, a subliniat în timpul procesului că „niciunul dintre inculpați nu a spus vreun cuvânt prin care să regrete fapta”.\n\nZilele trecute, presa internațională ridica un semnal de alarmă asupra corectitudinii, calității şi eficienţei justiţiei germane, după ce o tânără a primit o pedeapsă mai aspră decât unul dintre violatorii condamnați în acest caz. Conform deciziei magistraților nemți și a legislației germane, Maja R., de 20 de ani, a fost găsită vinovată de defăimare după ce i s-a adresat unuia dintre violatori pe WhatsApp cu apelativele „porc violator” și „individ dezgustător”, informează abendblatt.de.\n\nEa și-a exprimat dezgustul într-un mesaj trimis infractorului, după ce numele și numărul lui de telefon au fost divulgate pe Snapchat. Tânăra a declarat în fața instanței că i-a trimis mesajul „fără să se gândească de două ori”.\n\nMaja R. a fost condamnată să petreacă un weekend de închisoare pentru atacurile sale verbale, asta în timp ce violatorul a primit o pedeapsă cu suspendare și nu a executat nicio zi de închisoare deoarece era minor.\n\nAceasta se pare că avea antecedente pentru o condamnare anterioară de furt și nu a participat la ședința de judecată în acest caz.\n\nCu toate acestea, sentința a stârnit indignare în Bundesrepublik, iar mulți oameni au criticat defectele sistemului judiciar din Germania, care prevede pedepse disproporționate pentru defăimare.\n\nEa i-ar fi cerut scuze tânărului pe care l-a contactat, spunând în instanță că gestul ei „nu a ajutat pe nimeni”. Tânăra a adăugat că vrea să se întoarcă la școală și să devină asistentă medicală.\n\nCazul a scos la iveală legislația dură a Germaniei în materie de defăimare, care incriminează ofensarea chiar și cu lozinci ușoare precum „idiot\". Încălcarea legii poate duce la pedepse de până la doi ani de închisoare.\n\nTribunalul districtual a declarat că a primit reacții puternice cu privire la hotărârile pronunțate atât în cazul de defăimare, cât și în procesul de viol pe care l-a generat.\n\nAutoritățile din Hamburg investighează în prezent alți aproximativ 140 de suspecți pentru insultarea sau amenințarea violatorilor în grup.\n\nPotrivit unui purtător de cuvânt al instanței, furia față de acest caz „a atins un nou nivel de intensitate, îngrijorător\" și a descris criticile drept „un atac direcționat asupra statului de drept\", informează ziarul local Hamburger Abendblatt.",
        "label": "Germania"
    },
    {
        "title": "Tot ce se schimbă în Germania, în 2025! - GermaniaMea.ro",
        "content": "Pe măsură ce Europa se confruntă cu stagnarea financiară, Germania - cea mai mare economie a continentului - rămâne un punct central al discuțiilor. Dacă 2024 a fost un an dificil pentru Bundesrepublik, 2025 se anunță unul plin, instabilitatea politică complicând și mai mult perspectivele pe toate sectoarele.\n\nIată câteva dintre cele mai importante schimbări ce se anunță pentru anul viitor și pe care rezidenții străini ar fi bine să le aibă în vedere, în articolul pregătit de GermaniaMea.ro - un site pentru românii care caută de muncă în Germania .\n\nÎn noul an intră în vigoare câteva modificări care îi vor afecta pe cei care locuiesc în Germania. Printre acestea se numără și lansarea dosarului electronic al pacientului pentru persoanele cu asigurări legale de sănătate. Asta înseamnă că toată lumea își va putea vizualiza fișele medicale virtual, dacă sunt de acord în acest sens.\n\nO altă schimbare majoră este creșterea prețului Deutschlandticket -ului, abonamentul de călătorie valabil în Germania pentru transportul local în toată țara. Va costa 58 euro pe lună din ianuarie, în loc de 49 euro.\n\nNoile reguli din Germania privind impozitul pe proprietate vor intra în vigoare în ianuarie, deși, până acum, întregul proces de lungă durată, a provocat multă confuzie. Este posibil ca unele gospodării să fie nevoite să plătească mai mult, iar costurile ar putea fi transferate de proprietari către chiriași.\n\nDe asemenea, sunt planificate mai multe modificări financiare și fiscale în ianuarie, care se așteaptă să afecteze bugetele familiilor din Germania, cum ar fi creșterea salariului minim. Unele dintre acestea nu au fost încă confirmate din cauza incertitudinii politice.\n\nPrima sărbătoare legală a anului are loc în prima zi din 2025 - Anul Nou/ Neujahr . Vezi AICI lista completă a sărbătorilor legale din Germania - atât regionale, cât și naționale.\n\nÎntre timp, orașul Chemnitz din estul Germaniei devine Capitala Culturală Europeană în 2025, așa că pregătiți-vă de expoziții, evenimente și proiecte pe tot parcursul anului.\n\nGermanii vor merge la vot pentru alegeri anticipate pe 23 februarie. Alegerile au loc mai devreme cu șase luni decât data stabilită inițial - 28 septembrie. Votul a fost declanșat de democrații liberi (FDP) care au ieșit din coaliția anterioară așa-zisă „semafor”, lăsându-i pe social-democrați (SPD) și verzi într-un guvern minoritar.\n\nConservatorii Creștini Democrați (CDU) și partidul - soră bavarez, CSU, sunt în prezent în fruntea sondajelor, cotate cu aproximativ 30-32% din sufragii, urmați de extrema dreaptă Alternativa pentru Germania (AfD), care se situează în jurul valorii de 18-20% din voturi.\n\nPartidul de centru-stânga SPD ar atrage în jur de 15-17% din votanți, iar Verzii, de 11 până la 14%.\n\nDupă alegeri, vă puteți aștepta la câteva săptămâni și, eventual, luni de negocieri înainte ca un nou guvern de coaliție să se reunească.\n\nFebruarie/Martie este sezonul cu petreceri tradiționale în Germania, cunoscute drept carnavaluri (sărbătorile se mai numesc și Fasching sau Fastnacht , în funcție de locul în care vă aflați). Weiberfastnacht (Carnavalul Femeilor) cade pe 27 februarie, iar Rosenmontag este pe 3 martie.\n\nCinefilii ar trebui să noteze aceste date în calendarul lor: Festivalul Internațional de Film „Berlinala” care are loc între 13 și 23 februarie.\n\nÎn această lună, ceasurile se vor da înainte cu o oră pe 30 martie și veți observa că, treptat, nopțile devin mai scurte. Au existat planuri la nivelul UE pentru a anula la un moment dat trecerea de la ora de iarnă la cea de vară și vice-versa, dar nu pare să se întâmple în curând.\n\nMartie 2025 marchează, de asemenea, un an de la punerea în aplicare a reformei de migrare a muncitorilor calificați din Germania, menită să încurajeze și să faciliteze intrarea de forță de muncă specializată.\n\nPrintre prevederile acestei legi s-au numărat relaxarea regulilor de reîntregire a familiei. Oricine ajunge în Germania cu un permis de muncitor calificat sau cu Cartea Albastră poate acum să-și aducă părinții să locuiască cu ei în Republica Federală. Dacă și soția/soțul are rezidență permanentă în Germania, același lucru devine valabil și pentru socri. Schimbarea legii a fost de bun augur pentru unii, dar a adus un gust amar altora, deoarece relaxarea legii nu se aplică străinilor aflați deja în Germania înainte de 1 martie 2024.\n\nNoile verificări biometrice ale pașapoartelor din UE, cunoscute sub numele de „Sistemul de intrare/ieșire (EES)” au fost amânate în mod repetat, iar data de lansare propusă de 10 noiembrie 2024 a fost abandonată din cauza temerilor privind instalarea haosului printre călători.\n\nPrin EES – Entry & Exit System - se va schimba modul în care cetățenii din afara UE traversează frontierele Schengen.\n\nNoua dată de intrare în vigoare este acum 2025 – așa că totul se poate întâmpla în prima jumătate a anului viitor. Odată (dacă) EES (este) introdus, Sistemul European de Informații și de Autorizare privind călătoriile (ETIAS), ce constă în scutirea unei vize de 7 euro pentru vizitatorii din afara UE, este de așteptat să intre în vigoare șase luni mai târziu.\n\nÎn Germania sunt două sărbători legale de Paște în a patra lună din an: Vinerea Mare pe 18 aprilie și Lunea Paștelui pe 21 aprilie. Acesta e startul unei serii de sărbători legale în Republica Federală, care au loc primăvara, cu numeroase „zile-punte”. Un bun prilej de a vă organiza din timp o mini-vacanță (asta dacă și angajatorul este de acord)!\n\nPentru cei interesați de muzică și istorie, „Thuringian Bach Weeks” - un festival de muzică barocă în onoarea lui Johann Sebastian Bach, are loc la Erfurt în perioada 11 aprilie - 4 mai.\n\nA cincea lună din an debutează cu o sărbătoare națională - Ziua Muncii. Așteptați-vă la demonstrații în toată Germania care militează pentru mai multe drepturi ale angajaților și poate câteva proteste la Berlin, precum și o zi liberă de la serviciu.\n\nTot în această lună, legea privind numele de familie în Germania urmează să fie relaxată. În viitor, cuplurile căsătorite vor putea alege un nume compus ca nume de căsătorie comun, care combină numele de familie ale ambilor parteneri și fără cratima dacă doresc. Copiilor li se poate da și nume compus, chiar dacă părinții nu au un astfel de nume. Așa cum stau lucrurile, situația pare destul de complicată.\n\nDeclarațiile fiscale aferente anului 2023 pentru persoanele care desfășoară activități independente (și oricine altcineva obligat să depună o declarație) și apelează la ajutorul unui contabil trebuie să fie depuse la oficiul fiscal german Finanzamt până la 2 iunie 2025.\n\nO lege care vizează îmbunătățirea accesibilității în domeniul digital (BFSG) intră în vigoare pe 28 iunie. Anumite produse și servicii, cum ar fi aparatele de numerar și serviciile bancare, trebuie să devină mai ușor de utilizat. Legea privind consolidarea accesibilității își propune să permită persoanelor cu dizabilități să participe pe deplin la viața digitală.\n\nIunie marchează, de asemenea, un an de la introducerea cardului de oportunitate, o viză bazată pe puncte care permite cetățenilor din afara UE care dețin o diplomă academică sau o calificare profesională și au cunoștințe de limba germană sau engleză să vină în Germania pentru o perioadă de 12 luni pentru a găsi un loc de muncă sau să urmeze calificări suplimentare cu scopul de a găsi un loc de muncă. În primele patru luni, au fost depuse puțin sub 2.350 de cereri pentru viză.\n\nȘi încă o mare aniversare pentru străinii în Germania: 27 iunie marchează un an de reformare a legii cetățeniei. Conform modificărilor, rezidenții străini nu mai trebuie să renunțe la naționalitatea lor pentru a deveni germani, în timp ce cetățenii germani pot solicita orice naționalitate străină fără a renunța la naționalitatea lor germană. Străinii pot solicita, de asemenea, să devină germani după 5 ani - și chiar și după 3 ani în cazuri de bună integrare și cunoștințe de limba germană de nivel C1.\n\nCu toate acestea, există îngrijorări dacă modificările vor rămâne în vigoare. CDU, care a fost cel mai puternic partid în sondaje înainte de alegeri, a spus că dorește să anuleze legea dacă va câștiga puterea.\n\nVara își intră în drepturi cu adevărat în Germania până să înceapă luna iulie. Asta înseamnă multe excursii în aer liber pentru a găsi răcoarea mult-dorită și multă înghețată. Dar este și sezonul fiscal.\n\nTermenul limită de impozitare pentru persoanele care trebuie să depună o declarație pentru anul fiscal 2024 este 31 iulie. Pregătiți totul din timp pentru a scăpa de stresul din ultimul moment.\n\nSe știe că august este sezonul de vârf al vacanțelor și concediilor în Germania, cu o mulțime de afaceri locale care se închid pentru cel puțin o săptămână sau trei (sau patru).\n\nDe asemenea, așteptați-vă ca piscinele și stațiunile să fie mai aglomerate.\n\nCopii revin la școală și angajații se întorc din concedii. De asemenea, Bundestag-ul sau parlamentul german își reia activitatea. Să sperăm că Germania va avea până atunci un nou guvern funcțional.\n\nLiderii de stat ai Germaniei au elaborat un plan menit să accelereze procesul de recunoaștere a calificărilor muncitorilor străini în viitor. Pentru a se asigura că planul este pe drumul cel bun, miniștrii doresc ca rezoluțiile să fie îndeplinite la termenele stabilite, iar un raport in acest sens ar urma să fie prezentat până pe 30 septembrie.\n\nCelebrul festival din München, Oktoberfest, începe pe 20 septembrie și durează până pe 5 octombrie.\n\nZiua Națională a Unității a Germaniei este pe 3 octombrie și este sărbătoare legală.\n\nSe estimează că uimitorul Festival al Luminilor din Berlin va avea loc între 3 și 12 octombrie, atrăgând turiști din întreaga lume.\n\nȘi pe 26 octombrie, este timpul să dăm ceasurile cu o oră înapoi pentru ora de iarnă.\n\nDacă introducerea EES are loc la începutul anului 2025, atunci planurile privind ETIAS au urma să debuteze din toamnă. Acest lucru nu i-ar afecta pe străinii care locuiesc în Germania, dar toți cetățenii din afara UE care doresc să viziteze Germania, chiar și pentru o scurtă vacanță sau o vizită în familie, ar avea nevoie de viza de 7 euro, care trebuie obținută din timp.\n\nEste greu de prezis unde va fi Germania peste un an, având în vedere incertitudinea pe plan politic. Un lucru știm sigur! Ziua de Crăciun pică într-o zi de joi. Poate că până atunci se va conveni chiar și asupra unui buget pentru 2026...",
        "label": "Germania"
    },
    {
        "title": "Sfârșit cumplit pentru doi români pe o autostradă, în Germania - GermaniaMea.ro",
        "content": "După ninsorile abundente de săptămâna trecută care au paralizat bună parte din Germania, mai ales în partea de sud, așa cum GermaniaMea.ro a relatat AICI , un alt fenomen meteo pune stăpânire pe Republica Federală.\n\nPloaia înghețată provoacă acum restricții semnificative de trafic. Zilele trecute, bună parte din autostrăzi și drumuri intens circulate au fost închise de autorități, după ce poleiul a provocat tragedii şi accidente în lanţ. Printre victimele fenomenului meteo care a transformat Germania într-un patinoar se află și români.\n\nDoi conaționali de 48 (pasagerul) şi 49 de ani (șoferul) au murit, pur și simplu striviți, într-un accident în districtul Dachau, potrivit polizei.bayern.de.\n\nPe A8 în direcția Munchen, o mașină a intrat în coliziune cu o semiremorcă, care era parcată lateral pe banda de acceleraţie la intersecția Odelzhausen, și a intrat sub aceasta. În urma impactului, camionul s-a răsturnat și a ieșit pe banda din mijloc.\n\nMedicul venit la faţa locului a reușit să mai constate doar decesul celor doi pasageri ai autovehicului, marca Volkswagen.\n\nȘoferul TIR-ului, în vârstă de 64 de ani, din districtul Bergstrasse din Hesse, a scăpat cu răni minore, dar pentru români nu a mai fost nicio șansă, impactul fiind dezastruos.\n\nPotrivit polițiștilor, în momentul producerii accidentului, drumul era extrem de alunecos din cauza poleiului. A8 a fost complet închisă în direcția Munchen până la ora prânzului.\n\nDupă cum a declarat un purtător de cuvânt al poliției, doi cetățeni români de sex masculin se aflau în tranzit prin Germania.\n\nCercetările pentru a stabili cauza exactă a accidentului sunt în desfășurare. Parchetul Munchen II a dispus – pe lângă alte măsuri procesuale penale – întocmirea unui raport analitic de accident.\n\nAutoturismul a suferit daune de 25.000 de euro. Prejudiciul adus autoutilitarei a fost estimat la aproximativ 50.000 de euro. Pe lângă poliție, medici de urgență și serviciile de salvare, la locul accidentului s-au aflat și numeroși pompieri din Dachau și Odelzhausen, precum și un consilier de specialitate de la Agenția de Asistență Tehnică și angajați de la departamentele de întreținere a autostrăzilor.",
        "label": "Germania"
    },
    {
        "title": "Români, plecați la muncă, dispăruți în Germania - GermaniaMea.ro",
        "content": "Generațiile de tineri români tot încearcă să-și găsească un rost în viață mai bun peste hotare. Doar că, până la a se realiza departe de casă și familie, drumul e lung, anevoios și, uneori, din păcate, fără o destinație finală... Cazurile românilor dispăruți după ce au plecat la muncă, în Europa, sunt tot mai dese.\n\nCel mai recent este al unui român în vârstă de 28 de ani, originar din comuna Vorona, județul Botoșani, care este de negăsit după ce a dispărut în Germania. Potrivit familiei, Asavei Gheorghe lucra în Republica Federală şi până în februarie 2023 ținea legătura în mod constant cu cei dragi din România.\n\nÎngrijoraţi că tânărul nu mai dădea niciun semn de luni bune, familia a sesizat la Poliţie dispariția sa. În acest context, au fost sesizate şi autorităţile din Germania.\n\n„Rugăm cetățenii care dețin informații cu privire la această persoană să apeleze 112 sau să se adreseze celei mai apropiate unități de poliție. Orice detaliu poate conta, așadar dacă aveți vreo informație care ar putea ajuta la găsirea sa nu ezitați să sunați la 112 sau să contactați cea mai apropiată unitate de poliție.”, a declarat purtătorul de cuvânt al Inspectoratului de Poliție Județean (IPJ) Botoșani, citat de jurnalemigrant.com\n\nUn alt caz este al lui Pal Petru Marian , în vârstă de 25 de ani. El a plecat din România pe 1 iunie, la bordul unui microbuz. Petru, care lucrează în Franța, revenise în sânul familiei pentru două săptămâni și tocmai își schimbase buletinul. Pe teritoriul Germaniei șoferul l-a înștiințat că va trebui să schimbe microbuzul cu un altul, care îl va duce mai departe.\n\nTânărul a fost lăsat într-o zonă de popas, dar când celălalt microbuz a sosit la locul respectiv Petru nu mai era acolo. De atunci, nu se mai știe nimic de el.\n\nNici despre Ioana Simion , o femeie de 22 de ani, originară din comuna Valu lui Traian din județul Constanța, nu se mai știe nimic de la finele lunii martie a acestui an. Românca a plecat în Germania în căutarea unui loc de muncă. Ultimul loc unde se știa că se află a fost orașul Dorsten.\n\nCovasche Fănel , în vârstă de 30 de ani, din Malu Alb, județul Galați, este dat dispărut și el de la jumătatea lunii mai a acestui an. Acesta ar fi fost văzut ultima dată în orașul Bad Hersfeld din Germania. Familia bărbatului este în alertă și caută orice indiciu care ar putea duce la găsirea sa.\n\nIonuț-Cătălin Ungurenașu este și el căutat cu disperare de familia sa! Românul de 25 de ani a plecat în Germania să muncească, iar cei dragi nu mai știu nimic despre el de la începutul lunii mai. El lucra la un restaurant chinezesc din zona Ubach-Palenberg (Renania de Nord – Westfalia).\n\nSemnalmentele românilor dispăruți în Germania și alte detalii sunt disponibile pe site-ul Poliției Române .\n\nCazurile românilor fără urmă par să continue, ca în celebrul triunghi al Bermudelor, cunoscut pentru numeroase dispariții ciudate. Mărturie stau anunțurile disperate ale familiilor, rudelor și prietenilor pe diferite grupuri de pe rețelele de socializare, în speranța că primesc vreun indiciu.\n\nÎn situația lui Marian Olteanu , un tânăr în vârstă de 24 de ani, dat dispărut în februarie după ce se afla tot la muncă în Germania, deznodământul a fost unul trist.\n\nFosta sa iubită a relatat pentru all-in.de că Marian a petrecut noaptea de 3 spre 4 februarie împreună cu doi prieteni la clubul de noapte Parktheater din centrul orașului Kempten, din landul Bavaria. El era angajat la un hotel de lângă Ofterschwang (o stațiune frecventată de iubitorii sporturilor de iarnă), dar, la un moment dat, el nu a mai ajuns nici la locul de muncă. Echipele de salvare l-au căutat pe Marian timp de două săptămâni cu un elicopter, drone și câini.\n\nCăutarea lui a ajuns la final după ce pompierii l-au găsit mort în râul Iller. Nici în prezent, nu există suspecți în acest caz.",
        "label": "Germania"
    },
    {
        "title": "Germania: Decizia istorică a Volkswagen pentru a reduce costurile - GermaniaMea.ro",
        "content": "Într-un an în care Volkswagen a marcat 50 de ani de la producția celui mai vândut model al său - Volkswagen Golf -, anunțul făcut ieri a căzut ca un trăsnet pentru industria auto din Europa.\n\nConstructorul auto a avertizat că intenționează să închidă fabrici din Germania, pentru prima dată în istoria sa de aproape 90 de ani!\n\n„Situaţia este extrem de gravă şi nu poate fi depăşită prin simple măsuri de reducere a costului”, a transmis Thomas Schaefer, CEO al brand-ului VW.\n\nO fabrică și un centru de componente din Germania vor fi primele desființate, pentru că nu mai sunt profitabile, relatează Bloomberg.\n\nAnaliștii pieţei auto au numit în trecut fabricile VW din Osnabrueck, în Saxonia Inferioară, și Dresda, în Saxonia, ca potențiale ținte pentru închidere. Statul Saxonia Inferioară este al doilea mare acționar al Volkswagen.\n\n„Industria auto europeană se află într-o situație foarte solicitantă și gravă. Mediul economic a devenit și mai dificil, iar noi concurenți intră pe piața europeană. În plus, Germania, ca locație de producție, rămâne din ce în ce mai mult în urmă în ceea ce privește competitivitatea”, a motivat directorul executiv al grupului Volkswagen, Oliver Blume.\n\nPotrivit acestuia, producătorul german va trebui să acționeze decisiv cât de repede se poate.\n\nDecizia producătorului auto survine pe fondul dorinței de a realiza economii în valoare de 10 miliarde euro până în 2026, cu scopul de a supravieţui tranziției către automobilele electrice.\n\nVolkswagen pierde cotă de piață în China, cea mai mare piață a sa. În prima jumătate a anului, livrările către clienții din această țară au scăzut cu 7% față de aceeași perioadă din 2023. Profitul operațional al grupului a scăzut cu 11,4%, la 10,1 miliarde de euro.\n\nPlanurile de reducere a costurilor ale Volkswagen vor întâmpina o rezistență puternică din partea reprezentanților sindicatelor, care dețin aproape jumătate din locurile din consiliul de supraveghere al companiei, organismul care numește directorii executivi.\n\nNu este însă singura măsură care nemulțumește sindicatele muncitorilor germani din industria auto. Volkswagen intenționează să pună capăt și programului care garantează securitatea locului de muncă. Lansat în 1994, programul nu permite conducerii să efectueze concedieri.\n\nAnunțul a fost aspru criticat de sindicatele din Germania. Aceștia au etichetat planul drept unul care „zguduie fundațiile” producătorului de automobile.\n\nDaniela Cavallo, președinta Consiliului General al Lucrătorilor Volkswagen, a promis că grupul va lupta cu înverșunare împotriva propunerilor consiliului de administrație.\n\nLa rândul său, IG Metall, unul dintre cele mai puternice sindicate din Germania, a acuzat luni managementul defectuos pentru deficiențele firmei și a promis că va lupta pentru a proteja locurile de muncă.\n\n„Această abordare nu este doar lipsită de viziune, ci și extrem de periculoasă - riscă să distrugă inima Volkswagen... Nu vom tolera planurile pe care compania le face pe seama forței de muncă”, a declarat Thorsten Groeger, negociatorul șef al IG Metall.\n\nVolkswagen are aproape 683.000 de angajați la nivel mondial, dintre care aproximativ 295.000 în Germania, potrivit celui mai recent raport de profit.",
        "label": "Germania"
    },
    {
        "title": "Germania majorează valoarea Bürgergeld! - GermaniaMea.ro",
        "content": "Șomajul din Germania a scăzut în mod neașteptat în iulie, potrivit datelor publicate de Oficiul Federal pentru Ocuparea Forței de Muncă, numărul persoanelor fără loc de muncă diminuându-se cu 4.000, în cifre ajustate sezonier, la 2,604 milioane. Asta atestă rezistența pieței muncii în pofida condițiilor economice dificile.\n\nO altă veste bună este că venitul pentru cetățenii din Republica Federală va crește cu 12%, informează TheLocal.de.\n\nFamiliile monoparentale urmează să primească o creștere cu 60 de euro a venitului de cetățean de la începutul anului viitor, a anunțat miercuri ministrul german al Muncii, Hubertus Heil (SPD).\n\nCei aproximativ 5,5 milioane de beneficiari ai Bürgergeld - cunoscuți anterior ca Hartz IV – inclusiv 1,68 milioane de șomeri, se vor putea bucura de o creștere semnificativă a venitului lor lunar din 2024. În loc de 502 de euro pe lună cât primesc în prezent, persoanele singure vor primi 563 de euro de la stat - o creștere de 12%.\n\nOficialul german a descris această majorare drept un „pas substanțial”. Potrivit acestuia, majorarea va avea un impact asupra bugetului federal de 4,3 miliarde de euro.\n\nCa parte a tranziției de la fostul sistem Hartz IV la Bürgergeld, care a intrat în vigoare la începutul anului 2023, indemnizația de șomaj va fi ajustată mai rapid la inflație.\n\nAnul trecut, prețurile de consum au fost în medie cu 7,9% mai mari decât în 2021, iar rata inflației din Germania este în prezent de 6,2%. În cadrul sistemului anterior de șomaj pe termen lung Hartz IV, valoarea indemnizațiilor a crescut într-un ritm mult mai lent decât prețurile de consum.\n\nCu toate acestea, ca parte a reformei Bürgergeld, plățile vor fi ajustate în funcție de inflația din anul următor. După cum GermaniaMea.ro a prezentat AICI , orice persoană aptă de muncă și care are nevoie de asistență are dreptul la Bürgergeld/un venit de cetățean. Acesta este cazul, de exemplu, dacă sunteți șomer sau câștigați atât de puțin încât nu vă puteți întreține în viața de zi cu zi.\n\nComentând modificările, asociația socială VdK a criticat majorarea propusă ca fiind prea mică și care vine prea târziu.\n\n„Creșterea dobânzilor standard vine mult prea târziu, având în vedere inflația continuă”, a declarat președintele VdK, Verena Bentele.\n\nOpinia acestuia este susținută de Asociația Națională de Paritate/ Paritätische Gesamtverband - un grup de presiune format din asociații de asistență socială - care a spus că vor fi necesari 725 de euro pe lună pentru a compensa pierderea puterii de cumpărare din cauza inflației.\n\nCu toate acestea, Asociația Germană de Asistență Socială (SoVD) a descris ajustarea Bürgergeld drept „un semnal bun”. Președintele SoVD, Michaela Engelmeier, a spus că majorarea de 60 de euro va ajuta sute de mii de oameni din Germania.\n\nTranziția la Bürgergeld, care a avut loc în ianuarie, după luni de negocieri, a fost un angajament cheie de reformă al guvernului de coaliție tripartită.",
        "label": "Germania"
    },
    {
        "title": "Ce interdicții există în Germania cu ocazia Sărbătorilor Pascale? - GermaniaMea.ro",
        "content": "Până în Duminica Paștelui, marcată anul acesta pe 31 martie, urmează mai multe ”sărbători tăcute”. Karfreitag (Vinerea Paștelui) este una din ele și e o sărbătoare controversată în Germania. Pentru mulți, chiar este una dintre cele mai importante zile ale anului, comemorând suferința și moartea lui Isus.\n\nPentru alții, este o zi cu interdicții învechite - până la urmă, mai puțin de jumătate din populația Germaniei este creștină. Și printre cei care sunt, este discutabil cât de religioși sunt. Chiar și așa, anumite interdicții se aplică încă din Vinerea Mare – cu severitate diferită în cele 16 landuri federale ale țării.\n\nCare sunt regulile și cât de strict sunt respectate, GermaniaMea.ro vă explică în rândurile ce urmează...\n\nÎn Germania, duminica și sărbătorile legale sunt protejate prin lege ca „zile de odihnă și de înălțare spirituală”. Prin urmare, majoritatea magazinelor rămân închise (mai multe detalii găsiți AICI ).\n\nApoi mai sunt și „sărbătorile tăcute” - Stillen Feiertagen - precum Vinerea Mare, pentru care de obicei există reglementări stricte. Ceea ce se aplică exact în Vinerea Paștelui este definit de legile diferitelor state.\n\nÎn Bavaria, de exemplu, evenimentele sportive și „spectacole muzicale de orice fel în spații cu baruri” sunt interzise, a declarat Ministerul de Interne al statului pentru DPA, informează TheLocal.de.\n\nEvenimentele de divertisment public sunt permise doar „dacă se menține caracterul serios corespunzător [zilei sfinte]”. Liniștea și solemnitatea sărbătorilor nu trebuie perturbate în alte moduri, mai ales în apropierea bisericilor.\n\nMulte state au reguli similare, dar diferă semnificativ în detalii.\n\nDe exemplu, încălcarea unei reguli în Bavaria poate duce la o amendă de până la 10.000 de euro, în timp ce în Berlin, valoarea sancțiunilor care se aplică nu depășește 1.000 de euro. În alte zone, pedepsele în bani sunt semnificativ mai mici.\n\nExistă diferențe mari și când vine vorba de interzicerea dansului. În Bavaria, acest lucru se aplică de la Gründonnerstag (Joia Mare) până în Sâmbăta Mare. La Berlin regulile sunt tratate mai liber: interzicerea dansului se aplică doar de la 4:00 până la 21:00 în Vinerea Paștelui, după cum a anunțat administrația Senatului de Interne.\n\nÎn Hamburg, interdicția de a dansa va fi mai relaxată în acest an. În timp ce anul trecut a existat o interdicție de 24 de ore pentru dans începând cu ora 2 dimineața în Karfreitag , anul acesta se aplică de la ora 5 dimineața până la miezul nopții - cu cinci ore mai puțin, după cum a anunțat Cancelaria Senatului.\n\nÎn aceste condiții, nu este surpriză faptul că Asociația Discotecilor Germane (BDT - Bundesverband deutscher Discotheken und Tanzbetriebe ) este în mod fundamental împotriva interdicțiilor de dans.\n\n„O interzicere a dansului încalcă libertatea antreprenorială a industriei discotecilor și o obligă să restricționeze operațiunile sau să închidă complet, chiar dacă există cerere”, a declarat organizația.\n\nBDT a adăugat că lipsa unor reglementări uniforme la nivel național este nedreaptă pentru companiile de profil din anumite regiuni: „Nu ar trebui să fie cazul ca unele companii să fie nevoite să înregistreze pierderi masive în vânzări din cauza interzicerii dansului, iar altele să beneficieze de aceasta”.\n\nBerlin Club Commission - care reprezintă cele 300 de cluburi din capitala Germaniei - sugerează, de asemenea, că interzicerea dansului reprezintă o „restricție disproporționată a libertății ca instituții culturale”.\n\nBDT raportează că interdicția de dans este aplicată prin verificări aleatorii de către autoritățile teritoriale de ordine publică. Sărbătorile private nu sunt, în general, supuse interdicției, dar în funcție de volum - și în funcție de reglementările de stat - pot fi considerate în cele din urmă o încălcare a regulilor sărbătorilor.\n\nÎn plus, anumite filme nu au voie să fie difuzate în cinematografe în „sărbătorile tăcute”. Cu toate acestea, nu există restricții pentru serviciile de televiziune și streaming, potrivit organismului de autoreglementare al industriei cinematografice (FSK).\n\n„Reglementările din legile de stat revin la prevederi din Republica Weimar, deci provin dintr-o perioadă în care filmele puteau fi văzute doar în cinematografe”, a spus FSK.\n\nCu toate acestea, de atunci s-au schimbat multe - în filme și în specificații. În timp ce în anii 1950, 1960 și 1970, peste jumătate din toate filmele de lung metraj erau clasificate drept „nedifuzabile de sărbători”, procentul a scăzut continuu la o treime în anii 1980 și la doar 3,8% în anii 1990.\n\nÎncepând cu anul 2000, proporția lungmetrajelor care nu au fost difuzate de sărbătorile legale era de 1% sau mai puțin.\n\nFSK a întocmit, astfel, o listă de filme interzise, ​​care include până la 756 de titluri. Această interdicție se aplică și comediilor precum „L’homme orchestre” cu Louis de Funès, „Vier Fäuste für ein Halleluja” cu Bud Spencer și Terence Hill sau „Academia de Poliție”. Filmele de acțiune precum „Mad Max” și filmul satiric „The Life of Brian” sunt, de asemenea, interzise. De asemenea, „Evil Dead Rise” „Terminator”, „The Rocky Horror Picture Show”, „The Knights of the Coconut” sau „Ghostbusters” nu pot fi difuzate.\n\nExistă multe reguli de Vinerea Paștelui și, diferite de la stat la stat. Sunt atât de multe reglementări complicate și inegale încă în concordanță cu vremurile, mai ales având în vedere scăderea continuă a numărului de membri ai bisericii? Pentru administrația Senatului de Interne din Berlin, se pare că da: regulile corespund unui caracter fundamental creștin, spun ei. În plus, se ține cont de interesele diferitelor grupuri de populație prin limitarea duratei interdicțiilor și posibilitatea unor excepții.\n\nÎn Bavaria puternic creștină, unde crucifixul este obligatoriu în clădirile publice, Ministerul de Interne subliniază relevanța regulilor: „Protecția în zilele de duminică și de sărbătorile legale este o preocupare foarte importantă pentru guvernul statului bavarez”.\n\nDe asemenea, FSK consideră că interdicțiile de difuzare sunt depășite: „Din perspectiva actuală, restricțiile legale privind filmele din cinematografe în Săptămâna Mare sunt greu de înțeles”.\n\nDeci, ce e permis în Vinerea Mare?\n\nSărbători liniștite sau nu, în unele locuri nemții sfidează interdicțiile de dans, programând chiar și petreceri de dans promovate public. Multe dintre cluburile din Berlin, de exemplu, văd weekendul de Paște de patru zile ca o șansă de a găzdui petreceri timp de până la 96 de ore.\n\nPotrivit postărilor de pe Resident Advisor, Berghain/Panorama Bar din Berlin se va deschide ca de obicei vineri seara - la fel și KitKatClub pentru un concert de rave.\n\nEvenimentele din alte câteva cluburi se vor deschide chiar și joi seara, permițând participanților să danseze până vineri și în weekend.\n\nÎn München, cel puțin o petrecere este programată să înceapă vineri la Rote Sonne de la 23:00 până sâmbătă la 8:00.\n\nLa Leipzig, un eveniment la Elipamanoke va începe vineri la 23:59.\n\nPoate din cauza restricțiilor legale, în prezent nu există petreceri postate pe Resident Advisor pentru vineri în alte orașe mari din Germania, inclusiv Köln, Düsseldorf și Frankfurt - orașe care au aplicat anterior amenzi rezidenților pentru încălcarea interdicției. Dar în fiecare oraș sunt planificate câteva petreceri pentru sâmbătă.",
        "label": "Germania"
    },
    {
        "title": "Care este cel mai sănătos oraș din Germania și de ce? - GermaniaMea.ro",
        "content": "Pentru o țară precum Germania care se confruntă cu o natalitate scăzută și o speranță de viață care se diminuează de la un an la altul în ultima perioadă, accentul care se pune pe sănătate devine un laitmotiv al educației despre sine.\n\nUn aspect tot mai important care ține de un stil de viață sănătos sunt facilitățile sportive și calitatea aerului. Pentru unii un subiect la modă, pentru alții principala problemă ecologică cu care se confruntă omenirea, poluarea în statele Republicii Federale este un criteriu pe care mulți germani sau viitori rezidenți îl iau în seamă ca loc unde să trăiască.\n\nUn studiu recent al furnizorului de servicii online de sănătate ZAVA, relevă că cel mai sănătos oraș din Germania este Heilbronn din Baden-Württemberg, cu un scor de sănătate de 9,43 puncte și 611 spații verzi la 100.000 de locuitori, informează Merkur.de.\n\nÎn cadrul studiului, analiștii au avut în vedere, printre altele, numărul de centre sportive, piscine, trasee de drumeții și spații verzi pe cap de locuitor din marile orașe germane cu 100.000 de locuitori sau mai mult.\n\nAcestea ar reprezenta normele pe baza cărora se face clasificarea unui loc cu condiții bune pentru sănătatea cetățenilor săi.\n\nOrașul Göttingen din Saxonia Inferioară a ajuns pe locul al doilea, iar pe locul trei se situează orașele Karlsruhe din Baden-Württemberg și Trier din Renania-Palatinat.\n\nCapitala bavareză, Munchen, a avut rezultate semnificativ mai slabe în clasamentul celor mai sănătoase orașe și a obținut doar un scor de 5,66 puncte. Imediat se află al doilea oraș ca mărime din Bavaria, Nürnberg - cu un scor de 5,23 puncte.\n\nDintre statele federale din Germania, Saxonia a avut cele mai bune rezultate în studiul Zava și și-a asigurat primul loc, cu un scor de 8,73 de puncte. Saxonia-Anhalt și Brandenburg s-au clasat pe locul doi, respectiv trei în clasament. Bavaria a ocupat locul șase printre cele mai sănătoase state federale, cu 7,82 de puncte.\n\nLa polul opus se află orașe, respectiv landuri în care există comunități mari de români. Spre exemplu, Duisburg ocupă ultimul loc cu o valoare a indicelui privind calitatea aerului de doar 3,67 din 10.\n\nPotrivit statisticii oficiale, Duisburg găzduiește cea mai mare comunitate de români din Germania. Anul trecut, erau înregistrați în total 23.260 de bulgari și români.\n\nOrașul mare de aproape 500.000 de locuitori se situează pe locul cinci ca număr de facilități sportive din Germania pe cap de locuitor (15 la 100.000 de locuitori) și doar 9 piscine la 100.000 de locuitori. Duisburg are cele mai proaste performanțe la aproape toate categoriile (locul 78) și are doar 71 de spații verzi la 100.000 de locuitori. Comparativ cu Heilbronn care are 611 spații verzi la 100.000 de locuitori, diferența e uriașă.\n\nDuisburg împarte ultimele locuri cu Köln (NRW) pe locul 77, Hamburg pe locul 72 și Frankfurt/Main (Hesse) pe locul 71.\n\nCalitatea aerului (1,78) în orașul din zona Ruhr este deosebit de proastă. Acest lucru face ca Duisburg să fie singurul oraș din țară cu o valoare a calității aerului mai mică de 2! Când vine vorba de calitatea aerului, pe lângă Duisburg, Krefeld, Oberhausen și Gelsenkirchen se numără printre cele mai nesănătoase orașe din Germania.\n\nDe asemenea, pe zone, Bremen a înregistrat cea mai mică valoare a indicelui privind facilități sportive pe cap de locuitor - 4,54 puncte. În aceeași barcă, se află și Hamburg - 4,65 și Schleswig-Holstein - 4,71.",
        "label": "Germania"
    },
    {
        "title": "Concediul medical acordat în Germania s-ar putea modifica! - GermaniaMea.ro",
        "content": "Concediile medicale au devenit o problemă tot mai mare în Germania, după ce au atins un nivel record în 2024. Un lucru este cert: nivelurile ridicate ale concediilor medicale sunt costisitoare pentru angajatori și casele de asigurări de sănătate.\n\nPotrivit Institutului Kiel, astfel de concedii au redus PIB-ul Republicii Federale în ultimii doi ani cu 0,7% şi respectiv 1,1%. Este vorba în total de o pierdere de aproximativ 107 miliarde de dolari.\n\nÎn consecință, firmele din Bundesrepublik se gândesc la măsuri mai stricte, pe fondul crizei de forţă de muncă de care suferă cea mai mare economie europeană. Dezbaterea cu privire la zilele libere de muncă plătite a devenit un subiect controversat în Germania, deoarece companiile și directorii generali solicită din ce în ce mai mult o înăsprire a politicilor naționale.\n\nCea mai recentă abordare în acest sens a venit de la CEO-ul Allianz, Oliver Bäte, care a declarat, recent, într-un interviu acordat Handelsblatt, că Germania ar trebui să reintroducă așa-zisa „zi de așteptare” pentru concediul medical, informează TheLocal.de.\n\n„Germania este acum campioana mondială în concediu medical”, a spus Bäte în motivația poziției sale.\n\nO „zi de așteptare” pentru concediu medical plătit înseamnă efectiv că angajații care sună bolnavi și își iau liber de la serviciu pierd o zi de plată pentru acest lucru.\n\nDeci, dacă sunteți un angajat cu contract regulat și sunteți nevoit să pierdeți o zi de muncă din cauza unei boli, plata salariului pentru această zi este suspendată. Apoi, dacă veți prezenta o adeverință de la medic, angajatorul dumneavoastră ar fi obligat să continue plata ca de obicei, din a doua zi.\n\nAceastă practică nu este ceva nou. În urmă cu peste 50 de ani, în Germania a existat „ziua de așteptare”, dar a fost desființată printr-o modificare legislativă numită Legea privind plata continuă a salariilor , care a intrat în vigoare în 1970 în ceea ce era atunci Germania de Vest. Mai târziu a fost adoptată în dreptul german la începutul anilor 1990, după reunificare.\n\nSusținătorii unei zile de așteptare pentru concediu medical sunt în primul rând reprezentanții companiilor care sugerează că, astfel, se reduce absenteismul și economisesc costuri pentru companii dar, în același timp, descurajează lucrătorii să-și ia concediu inutil, pentru afecțiuni minore.\n\nBernd Raffelhüschen, economist al fundației Stiftung Marktwirtschaft, a mers și mai departe, solicitând până la trei zile de concediu medical fără plată, precum și creșterea contribuțiilor individuale pentru asigurările de sănătate.\n\nMăsura este controversată, deoarece reducerea salariilor ar duce, în anumite cazuri, la răspândirea diferitelor boli și infecții la locul de muncă.\n\n„Consecințele financiare ale unei societăți îmbătrânite nu ar trebui în niciun caz să cadă doar pe spatele angajaților pentru a ușura povara angajatorilor”, a declarat Anja Piel, de la Confederația Germană a Sindicatelor (DGB), care a calificat propunerea lui Bäte drept „profund nedreaptă”.\n\nZilele de așteptare pentru plata concediului medical sunt de actualitate în țări precum Suedia, Spania și Grecia, unde, potrivit lui Bäte, absenteismul de la locul de muncă a scăzut simțitor.\n\ninterviul său, a citat ca exemple de țări care au o zi de așteptare pentru plata de boală și, prin urmare, mai puține absențe ale angajaților.\n\nPotrivit unui raport al revistei Focus, în Suedia, angajatorii plătesc 80% din salariul angajaților în timpul concediului medical și numai din a doua zi de absență. În Marea Britanie, indemnizația legală de boală începe din a patra zi de absență, iar în Irlanda nu există niciun drept național la indemnizația legală de boală.\n\nFocus a raportat că în Germania angajații au avut 24,9 zile de absență din cauza bolii în 2022, comparativ cu Suedia, unde angajații au lipsit în medie 11,4 zile și în Marea Britanie doar 5,7 zile. Norvegia și Austria au avut, de asemenea, ceva mai puține absențe de la locul de muncă – 18,8 și, respectiv, 14,9 zile – chiar dacă angajații de acolo se bucură de beneficii similare cu cele din Germania în ceea ce privește plățile de boală.\n\nÎn prezent, angajații germani au, în general, dreptul la plata integrală de la angajator în timpul absenței pentru boală pe o perioadă de până la șase săptămâni, indiferent dacă angajarea este supusă sau nu contribuțiilor la asigurările sociale. Această prevedere se aplică și în cazul angajaților cu mini-job-uri.\n\nCu toate acestea, angajaților li se cere, în general, să prezinte o adeverință din partea medicului care să confirme boala, începând cu cel puțin a 4-a zi de absență pentru a continua să primească salariu. O notă a medicului ar putea fi cerută mai devreme, dacă acest lucru este specificat în contractul de muncă.\n\nGermania are protecții suplimentare pentru cazuri specifice, cum ar fi angajații cu copii. De exemplu, părinții cu mai mulți copii ar avea dreptul la până la 35 de absențe plătite în acest an pentru a avea grijă de ei înșiși și de copiii lor bolnavi. Între timp, părinții singuri cu mai mulți copii ar putea solicita până la 70 de zile de concediu medical plătit.\n\nTendința angajaților germani care își iau din ce în ce mai mult timp liber a dus la reacții extreme din partea angajatorilor de a detecta declaraţiile false. În septembrie, șefii de la Tesla au vizitat neanunțat angajații la domiciliu, așa cum GermaniaMea.ro a relatat AICI .\n\nÎn urma acestora, directorul de producție și resurse umane al fabricii auto ori nu a găsit niciun angajat bolnav la adresa de domiciliu, ori s-a confruntat cu „un comportament foarte agresiv”.",
        "label": "Germania"
    },
    {
        "title": "Germania și Turcia, într-un „război culinar”! UE intervine! - GermaniaMea.ro",
        "content": "Cine s-ar fi gândit că un banal, dar delicios kebap va stârni atâtea controverse între două țări puternice precum Germania și Turcia!?\n\nGermaniaMea.ro a mai relatat despre faptul că felul de mâncare preferat al nemților nu mai e tradiționalul currywurst AICI , iar plăcerea de a savura acest deliciu culinar e atât de mare, încât au creat și un Spargeldöner – kebap cu sparanghel .\n\nÎn timp ce Turcia a solicitat în primăvara acestui an, mai precis în aprilie, ca doner kebap-ul să fie înregistrat ca „specialitate tradițională garantată” în Europa, în Germania a devenit nu doar o opțiune rapidă și accesibilă pentru prânz sau cină, dar și un simbol al multiculturalismului german. Se estimează că germanii consumă zilnic aproximativ 400 de tone de carne de doner, subliniind astfel popularitatea sa enormă.\n\nChiar dacă sunt asociate ocazional cu sistemul de calitate al UE privind denumirile de origine protejate (DOP), specialitățile tradiționale nu sunt incluse în cadrul indicațiilor geografice (IG), care oferă cel mai mare nivel de protecție intelectuală pentru produsele alimentare în Europa.\n\nAceastă protecție mai puternică se acordă produselor alimentare care au o legătură cu o arie geografică, ceea ce nu este cazul tehnicii tradiționale de preparare a doner kebap-ului. Este, de asemenea, motivul pentru care șunca de Parma (Prosciutto di Parma) a primit o indicație geografică, în timp ce jamonul serrano beneficiază de un statut protejat.\n\nSolicitarea Turciei înseamnă că eticheta ar putea fi utilizată numai de către cei care respectă metodele de producție și specificațiile desemnate pentru carnea din interior.\n\nDacă solicitarea turcilor va fi acceptată, numai carnea de vită și de miel „feliată orizontal în bucăți cu o grosime de 3-5 mm” ar putea fi vândută ca doner kebap. Bucățile de pui ar putea fi mai groase în varianta de pasăre, în timp ce carnea tocată ar fi complet interzisă.\n\nVârsta animalelor de origine și cuțitul pentru feliere ar trebui, de asemenea, să îndeplinească specificații distincte, precum și condimentele pentru marinarea cărnii, conform cererii sponsorizate de Federația Internațională Doner din Istanbul, care susține că felul de mâncare face parte integrantă din „patrimoniul culinar” al Turciei.\n\nÎntre timp, Ministerul Federal German al Alimentației și Agriculturii, cu sediul la Bonn, a depus o opoziție la cererea turcească.\n\nCum afectează asta Germania!? Miza este mare - vânzările germane de kebap totalizează aproximativ 7 miliarde de euro pe an și asta pentru că se estimează că unul din trei germani mănâncă cel puțin 1 doner kebap pe lună. De altfel, germanii au și cerut guvernului de la Berlin subvenționarea și plafonarea prețului pentru acest produs. De la inflația provocată de pandemie și de războaie, preparatul devine unul de lux. Prețurile kebap-ului au crescut la 10 euro în unele orașe germane. Acum doi ani, erau 4 euro.\n\nDe asemenea, mai multe asociații de producători pot avea de suferit odată cu restricționarea folosirii denumirii.\n\nDacă Turcia va reuși în eforturile sale de schimbare a statutului doner kebap-ului, noile norme vor avea „consecințe catastrofale pentru întreprinderile din domeniul gastronomiei, precum și pentru consumatori”, a declarat Ingrid Hartges, șefa Asociației germane a hotelurilor și restaurantelor.\n\nÎn următoarea etapă a procedurii, Comisia care dezbate cazul va cântări argumentele opoziției și apoi va facilita discuțiile dintre tabere. Cel mai probabil, nemții și turcii vor avea un termen de 6 luni pentru un acord.\n\nChiar și în absența acestui acord, decizia finală privind înregistrarea va aparține Comisiei, potrivit unui purtător de cuvânt. Deși Turcia nu face parte din Uniunea Europeană, țările terțe pot înregistra produse pentru protecție în cadrul blocului comunitar.\n\nRădăcinile „doner kebap” datează de la începutul anilor 1800, răspândindu-se din Istanbul în Imperiul Otoman și de acolo în întreaga lume. Tehnica de rotisare a cărnii pe orizontală este antică, însă rotisarea pe verticală (care vine cu avantajul că sucurile rămân în carne) datează din 1564, când este menționată în Manuscrisele Takiyüddin, notează g4food.ro.",
        "label": "Germania"
    },
    {
        "title": "Camion din România, „sicriu pe roți” pe străzile din Germania - GermaniaMea.ro",
        "content": "Accidentele petrecute în ultima vreme pe străzile din Germania, au avut implicate tot mai multe autovehicule înmatriculate în România.\n\nChiar recent, poliţia din Republica Federală a raportat un caz neobişnuit care i-a lăsat mască pe agenți. Aceștia au scos din circulaţie un ansamblu cap-tractor cu semiremorcă cu numere românești care se deplasa pe autostrada A60, informează presseportal.de. Acesta urma să fie încărcat cu mai multe vehicule din Germania cu destinația România.\n\nMotivul? În urma inspecției tehnice efectuate pe loc, s-au descoperit tot felul de nereguli fapt ce i-a determinat pe oamenii legii să declare TIR-ul românesc doar bun de dus direct la fiare vechi.\n\nMai precis, o patrulă a poliției din Trier a sesizat că un TIR pentru transport mașini oprit în zona de odihnă Fintenkapelle, dinspre Belgia spre Wittlich, se afla într-o stare vizibil deteriorată și a decis să supună vehiculul unui control tehnic.\n\nLucrurile erau mai grave decât şi-ar fi putut imagina! Frâna roţii drepte de la puntea faţă nu funcţiona deloc, pentru că lipsea cu totul conducta sistemului de frânare spre etrier. Conducta era tăiată, iar capătul liber a fost blocat şi legat cu sârmă de puntea faţă.\n\nCamionul avea şi o scurgere masivă de ulei, cu o pată mare pe care a creat-o cât timp a fost supus inspecţiei. Avea şi o disfuncţie cu martor de bord aprins la sistemul de declanşare al airbag-ului. Pe lângă asta, poliţia n-a putut să verifice timpii de staţionare şi odihnă ai şoferului, pentru că tahograful era defect, iar şoferul mergea pur şi simplu fără el.\n\nUlterior, poliţiştii au remorcat camionul la un centru de inspecţii detaliate din Wittlich-Wengerohr, unde au descoperit și alte defecte în componentele portante şi rulmenţi, nereguli majore în suspensie şi sistemul de evacuare.\n\nInginerul de test le-a calificat drept nesigure pentru a circula în trafic. În plus, combinația de vehicule nu a fost permisă. În consecință, s-a decis imobilizarea vehiculului și eliberarea acestuia doar după ce se va face dovada reparării ansamblului în Germania.\n\nConform legislației nemțești, procedurile de contravenție sunt aplicate atât transportatorului mărfii, cât și șoferului. În astfel de situații, autoritățile aplică amenzi de mii de euro. Potrivit șoferului, proprietarul firmei de transport era la curent cu starea vehiculului. Prin urmare, polițiștii germani s-au autosesizat și au demarat și o anchetă în privința firmei, pentru a vedea dacă și alte camioane ale companiei prezintă probleme.\n\nDe asemenea, șoferul și transportatorul trebuie să suporte costurile inspecției tehnice.",
        "label": "Germania"
    },
    {
        "title": "Ce evenimente să nu ratezi în martie, în Germania? - GermaniaMea.ro",
        "content": "Calendaristic, de azi e primăvară, iar temperaturile sunt chiar și mai prietenoase decât normalul perioadei. Din păcate, doar soarele e cam scump la vedere în Germania!\n\nDar asta nu vă împiedică să găsiți motive să socializați - de la carnavaluri grandioase la festivaluri de muzică și târguri de carte, există o mulțime de oportunități în Bundesrepublik de a ieși și de a vă bucura de viață în luna martie.\n\nGermaniaMea.ro - un site pentru românii care caută de muncă în Germania - vă prezintă cum sărbătoresc nemții înainte de intrarea în postul Paștelui...\n\nDeși este faimos pentru Oktoberfest, München găzduiește și o altă sărbătoare anuală bazată pe bere.\n\nStarkbierfest sau Festivalul berii puternice, care are loc în mod tradițional între Fasching și Postul Mare, a fost sărbătorit de fabricile de bere din capitala bavareză încă din secolul al XV-lea. Timp de trei săptămâni pline de distracție, în berăriile și barurile din întreg orașul vor curge râuri de bere, sortimente mai tari – atât în ceea ce privește alcoolul, cât și conținutul nutrițional. Tradiția datează din vremea în care călugării produceau beri puternice și hrănitoare pentru a-i ajuta să supraviețuiască săptămânilor de post din Postul Mare.\n\nPrin concerte, spectacole, instalații, teatru muzical și proiecții de filme, MaerzMusik evidențiază artiștii contemporani din Germania și din străinătate. Pentru a obține bilete și a vedea o gamă completă de evenimente, care variază de la Ansamblul de muzică internațională „Polyaspora” până la seria de instalații sonore marca „Topographies of Hearing”, vizitați site-ul web al Berliner Festspiele.\n\nSărbătoarea Sfântului Patron al Irlandei, Sf. Patrick, nu trece niciodată neobservată în Germania. Vor avea loc petreceri și evenimente în pub-urile irlandeze din toată țara atât pe 16 martie, pe 17 martie, dar capitala bavareză München va găzdui cea mai mare sărbătoare.\n\nComunitatea irlandeză din München marchează această sărbătoare în weekendul dinaintea sărbătorii naționale irlandeze încă din 1996 și anul acesta nu va fi altfel. O paradă uriașă va avea loc între Siegestor și Odeonsplatz pe 17 martie, la ora 12:00, punctul culminant al unui festival extins de două zile în aer liber.\n\n21-24 martie: Târgul de carte de la Leipzig\n\nTârgul de carte de la Frankfurt din Germania poate fi cel mai cunoscut din țară, dar unul similar are loc în fiecare martie în acest oraș în plină dezvoltare din estul Germaniei. Buchmesse prezintă nu numai o gamă diversă de titluri locale, ci și pe cele în mai multe limbi străine, de la autori din întreaga lume. În acest an, atenția va fi pe autorii din Flandra și Țările de Jos.\n\nVor fi, de asemenea, discuții-panel coordonate de toată lumea, de la poeți la autori de podcasturi, cu o temă centrală. De această dată subiectul este războiul din Ucraina.\n\nAducând un omagiu unuia dintre cele mai cunoscute nume ale Germaniei, Johann Sebastian Bach, acesta este cel mai mare festival de muzică clasică din statul Turingia din estul Germaniei.\n\nConcertele clasice au loc pe parcursul a trei săptămâni în toate locațiile din statul în care Bach a trăit, a lucrat sau din care s-a inspirat cândva, fie la casa Bach și la biserica unde a fost botezat din Eisenach, fie la biserica de nuntă din Dornheim sau la primele locuri de muncă ale compozitorului din Mühlhausen, Arnstadt și Weimar.\n\nCel mai mare și mai vechi festival popular din Frankfurt are loc de două ori pe an în piața festivalului de pe Ratsweg, în fața patinoarului „Eissporthalle”. La prima vedere, poate arăta ca e carnaval peste tot - cu un carusel, rollercoaster, tren fantomă și mașinuțe - dar Volksfest, care datează din 1240, este plin de multe tradiții și specialități locale, fie că este vorba de Apfelwein (vin de mere) până la berea de specialitate produsă la Frankfurt.\n\nFrühlingsfest - al doilea cel mai mare festival popular din Bavaria, care datează din 1826, prezintă o gamă completă de tradiții regionale și carnaval. De exemplu, evenimentul începe cu o ceremonie în care se dă cep unui butoi de bere, iar băutura poate fi savurată în corturile în stil Oktoberfest. De asemenea, puteți prinde și fanfarele locale. Festivalul include și o zi specială dedicată familiei, când toate plimbările cu caruselul, roller coasterul și jocurile sunt la jumătate de preț.\n\nDacă preferați să urmăriți cavalerii în armură luptându-se cu sabia și mai puțin să va ocupați cu încondeierea ouălor de Paște, Spectacolul Cavalerilor de Paște care are loc anual la Cetatea istorică din Spandau, Berlin, nu trebuie ratat.\n\nAcest eveniment special include și muzică medievală live pe două scene, un spectacol de foc și acte acrobatice. Intrarea costă doar 14 euro, iar copiii sub 5 ani (și cavalerii în armură completă) intră gratuit.",
        "label": "Germania"
    },
    {
        "title": "COVID-19: Germania a demarat campania de vaccinare de toamnă - GermaniaMea.ro",
        "content": "Germania a lansat campania de vaccinare de toamnă pentru prevenirea infecţiilor respiratorii, promovând administrarea unui „booster” (doză de rapel) actualizat contra COVID-19 doar în cazul vârstnicilor şi persoanelor cu risc ridicat de îmbolnăvire, informează TheLocal.de.\n\n„Persoanele de la 60 de ani în sus şi grupurile expuse riscului ar trebui să se vaccineze; dacă o fac împreună cu vaccinarea antigripală, cu atât mai bine”, a declarat ministrul Sănătăţii, Karl Lauterbach, el însuși având 60 de ani şi care s-a vaccinat luni cu un nou ser împotriva COVID-19. „Infecția cu Covid nu este o răceală, nu este un lucru mărunt”, a mai declarat politicianul SPD.\n\nAcestuia i s-a administrat un vaccin produs de BioNTech, care a fost adaptat la variantele actuale de virus și este disponibil în cabinetele medicale din Germania.\n\n14 milioane de doze sunt puse la dispoziție pentru acest sezon de vaccinare. Serul, adaptat virusului de sublinie Omircon XBB.1.5, ar trebui să protejeze mai bine împotriva variantelor care se răspândesc. Lauterbach a spus că se așteaptă din nou la un număr mare de cazuri de infecție în această toamnă. Cu toate acestea, el a asigurat populația din Germania că există deja o imunitate largă printre indivizi.\n\n„De asemenea, nu avem nevoie de nicio măsură, în sensul distanțării sociale în acest moment.”\n\nCu toate acestea, toată lumea ar trebui să se protejeze dacă poartă factori de risc. „Acest lucru poate include și utilizarea măștii în spațiile aglomerate, dacă aceștia sunt expuși riscului.”\n\nPreședintele interimar al Institutului Robert Koch (RKI), Lars Schaade, a spus că în acest moment circulă în mare parte virușii variantelor subliniei XBB. Până în prezent, nu există indicii la nivel internațional că aceste variante sunt legate de variante mai severe de boală.\n\nGrupul naţional consultativ privind vaccinarea (STIKO), alcătuit din experţi independenţi, recomandă vaccinarea doar a vârstnicilor, persoanelor cu risc ridicat sau cu boli cronice, rezidenţilor din centrele de îngrijire, profesioniştilor din domeniul sanitar şi celor aflaţi în contact strâns cu persoane vulnerabile. Astfel, republica federală se aliniază altor ţări europene, cum ar fi Franţa, Italia sau Marea Britanie.\n\nNumărul cazurilor confirmate de COVID-19 în Germania se află în creştere de aproximativ o lună, deşi rămâne la un nivel relativ scăzut, potrivit agenţiei germane pentru controlul bolilor, Robert Koch Institute (RKI). Aproximativ un sfert dintre persoanele care au dezvoltat COVID-19 au fost spitalizate în ultimele săptămâni, potrivit datelor publicate de RKI.\n\nCazurile raportate reprezintă însă doar un mic procent din numărul total al infecţiilor COVID-19, întrucât cazurile asimptomatice şi multe dintre cazurile uşoare rămân neînregistrate.\n\nAproximativ 1,5 milioane de germani sunt afectați de lipsa de medicamente în fiecare zi, potrivit Asociației Farmaciștilor.\n\n„Medicamentele sunt foarte, foarte rare, în special antibioticele pentru copii și pacienți tineri”, potrivit lui Thomas Preis, președintele Asociației.\n\nEl a avertizat că statul trebuie să-și asume responsabilitatea pentru că aprovizionarea cu medicamente face parte din nevoile de bază ale oamenilor. Preis a spus că sistemul de stabilire a prețurilor medicamentelor în Germania a fost principala cauză a lipsei și că situația va deveni probabil mai gravă în iarna viitoare.\n\n„Germania este țara din Europa cu cele mai mici prețuri. Iar producătorii de medicamente sunt companii multinaționale, își vând produsele în primul rând țărilor în care pot obține cele mai mari prețuri”, a spus el.\n\nLa rândul său, ministrul Sănătății, Karl Lauterbach, a subliniat că nu e cazul să se creeze panică și a spus că guvernul face totul pentru a preveni blocajele de aprovizionare în timpul iernii. El a adăugat că, în prezent, guvernul poartă discuții cu companiile farmaceutice.\n\nÎn replică, Asociaţia Medicilor Pediatri din Germania îi atenţionează pe părinţi să se aprovizioneze din timp cu medicamente pentru cei mici (în special siropuri antipiretice, supozitoare), arătându-se sceptică faţă de măsurile luate de guvernul federal pentru evitarea unei penurii de astfel de produse din toamnă.",
        "label": "Germania"
    },
    {
        "title": "Pericol în Germania! Un pod important s-a prăbușit! - GermaniaMea.ro",
        "content": "A fost mare spaimă în estul Germaniei, după ce un important pod s-a prăbușit parțial în apele Elbei. Totul s-a întâmplat în noaptea de marți spre miercuri, mai exact în jurul orei locale 03:00, când o secţiune de aproximativ 100 de metri din podul Carola, ce leagă orașul istoric vechi din Dresda de alte părți ale orașului, s-a prăbuşit.\n\n„Suntem extrem de ușurați că nimeni nu a fost rănit”, a declarat Barbara Knifka, purtătoare de cuvânt a autorităților orașului Dresda, potrivit TheLocal.de.\n\nPotrivit autorităţilor germane, liniile de tramvai şi benzile pentru pietoni şi biciclete de pe podul Carola au fost afectate de acest incident, dar nu şi tronsonul utilizat de autovehicule. Prăbușirea parțială a construcției a avariat, de asemenea, două conducte de încălzire, provocând pene de curent în regiune.\n\n„Încă există un pericol grav pentru viaţă şi un risc de prăbuşire'', a avertizat Michael Klahre, purtător de cuvânt al brigăzii de pompieri din Dresda\n\nÎntreaga zonă a fost izolată şi nu a fost autorizată circulaţia fluvială de niciun fel, a anunţat pe platforma X poliţia din Dresda. Populaţia a fost sfătuită să evite locul respectiv.\n\nPentru a avea o imagine mai bună asupra pagubelor produse, au fost înălţate mai multe drone în zonă.\n\nCompania de transport public din Dresda a afirmat că a fost evitată la limită o tragedie, asta pentru că ultimul tramvai traversase podul în direcția Neustadt din Dresda cu doar 9 minute înainte de incident. O jumătate de oră mai târziu următoarea garnitură ar fi venit din cealaltă direcție. Liniile 3 și 7 circulă acolo în timpul săptămânii, din oră în oră, inclusiv pe timpul nopții.\n\nSe pare că se știa de ceva vreme că există probleme cu acest pod. Secțiunile A și B au fost renovate anterior, a precizat Holger Kalbe, șeful departamentului la Biroul Drumuri și Construcții din Dresda.\n\n„Nu ne așteptam ca secțiunea C a podului să fie într-o stare atât de proastă încât să se prăbușească. Acum este important să excludem orice pericol pentru celelalte două părți ale podului. În acest scop, se efectuează o analiză a stării structurii”, a adăugat el.\n\nPodul Carola e unul din cele patru poduri importante care traversează fluviul Elba în inima orașului german Dresda. Finalizat inițial în 1895, podul, care poartă numele soţiei regelui Albert de Saxa, a fost aruncat în aer spre finalul celui de-Al Doilea Război Mondial, în încercarea de a împiedica înaintarea armatei sovietice. Reconstrucția s-a desfășurat în perioada 1967-1971, iar construcția a fost supusă renovării între 2019 și 2021.",
        "label": "Germania"
    },
    {
        "title": "Germania ia în considerare un ajutor pentru Volkswagen - GermaniaMea.ro",
        "content": "Un lucru este cert – cel mai mare producător de mașini din Germania, Volkswagen, se luptă cu o criză fără precedent și trebuie să își reducă cheltuielile la fabricile sale din Bundesrepublik. Doar așa gigantul auto poate câștiga suficiente fonduri pentru viitoare investiții.\n\nAșa cum GermaniaMea.ro a relatat AICI , compania Volkswagen a anunțat că este nevoită să reducă drastic costurile, pe fondul productivității scăzute și a concurenței acerbe.\n\n„Volkswagen are o importanţă esenţială pentru Germania”, a declarat ministrul german al Economiei, Robert Habeck, vineri, în timpul unei vizite la o fabrică VW din oraşul Emden.\n\nCu această ocazie, oficialul a admis că guvernul de la Berlin ia în calcul măsuri prin care să sprijine compania auto.\n\nHabeck a promis VW sprijin politic, dar nici un ajutor guvernamental concret.\n\nEl a refuzat să comenteze informațiile făcute publice de presa germană potrivit cărora VW ar urma să renunțe la 30.000 de locuri de muncă, ceea ce reprezintă aproape 10% din numărul angajaților grupului Volkswagen.\n\nConducerea companiei germane și sindicatele vor începe săptămâna viitoare negocierile privind înlocuirea acordurilor salariale de lungă durată pe care Volkswagen le-a anulat luna aceasta, pe fondul amenințărilor de a închide, în premieră, uzinele din Germania.\n\nȘi totuși, cifra vehiculată în legătură cu posibilele reduceri de locuri de muncă la Volkswagen în Germania, „nu are niciun fel de bază și este pur și simplu o prostie”, a declarat o purtătoare de cuvânt a Volkswagen.\n\nÎntre timp, din cei aproximativ 8.000 de oameni care lucrează la fabrica VW din Emden, grupul auto german a renunțat deja la aproximativ 1.000 de lucrători temporari pentru a reduce costurile. În plus, turele de noapte, care sunt deosebit de costisitoare pentru companie pentru că angajații primesc o indemnizație, au fost anulate, informează ndr.de.\n\nCu ocazia vizitei ministrului, reprezentanții angajaților au protestat în fața unei hale a fabricii VW din Emden, împotriva planurilor de austeritate ale companiei.\n\nLa începutul acestei luni, directorul general Oliver Blume le-a spus angajaților că societatea va trebui să pună capăt unei promisiuni de protecție a locurilor de muncă veche de trei decenii, care ar fi împiedicat concedierile până în 2029. Declarațiile au stârnit indignare în rândul reprezentanților lucrătorilor și îngrijorare în rândul politicienilor germani.\n\nDe asemenea, surse din interiorul executivului german au precizat că ministerul german al Economiei analizează cum să abordeze problema vânzărilor slabe de vehicule electrice. Având în vedere criza din industrie, Robert Habeck, care este și vicecancelar, a anunțat că Asociația Producătorilor Auto VDA, sindicatul IG Metall, producătorii și furnizorii vor participa luni la un summit auto la Berlin al producătorilor germani de automobile.\n\n„Electromobilitatea este viitorul”. Germania și în special VW oferă „tehnologie de ultimă oră”. El a avertizat despre un „parcurs în zig-zag” al mașinilor electrice. Nu numai protecția climei, ci și „economia vorbește în favoarea vehiculului electric”, a spus Habeck.\n\nVolkswagen suferă, printre altele, din cauza vânzărilor slabe pe piața mașinilor electrice. În ultimii ani, compania a transformat uzina din Emden, unde gigantul auto german a produs anterior modelul Passat, printre altele, într-o fabrică de mașini complet electrice.\n\nCu toate acestea, cererea de mașini electrice s-a prăbușit - și pentru că bonusul de achiziție din Germania a fost anulat la sfârșitul anului 2023. Autoritatea Federală de Transport Auto (KBA) a raportat acum o scădere semnificativă a vânzărilor de mașini electrice: în august 2024, au avut loc 27.024 de noi înmatriculări, cu aproximativ 69% mai puține mașini electrice decât în ​​aceeași lună a anului trecut (86.649 noi înmatriculări), mai relatează ndr.de.",
        "label": "Germania"
    },
    {
        "title": "Cum sunt avertizați germanii de un atac terorist? - GermaniaMea.ro",
        "content": "De la atacul terorist brutal de la Târgul de Crăciun din Berlin, din decembrie 2016, temerile de teroare islamistă par să fi trecut în plan secundar în Germania, dar teroarea de extremă-dreapta a rămas predominantă.\n\nÎn urma recentului atac terorist de la o sală de concerte din Moscova, au sporit temerile cu privire la o reapariție a violenței islamiste. În incidentul din 22 martie din Rusia, revendicat de ISIS, și-au pierdut viața cel puțin 137 de oameni și alți 154 au fost răniți.\n\nÎn timp ce țări, precum Franța, au trecut la cel mai înalt nivel posibil de alertă pentru amenințările teroriste, Germania nu folosește un sistem național de alertă teroristă pentru a „grada” amenințarea terorii – dar are un alt sistem de protecție a populației și de avertizare a oamenilor.\n\nGermaniaMea.ro îți explică care este abordarea Bundesrepublik în urmărirea amenințărilor teroriste...\n\nPotrivit Ministerului de Interne, în loc să se bazeze pe un sistem de niveluri de alertă cu coduri de culori, autoritățile de securitate germane adoptă o abordare mai descentralizată.\n\nOficiul Federal de Poliție Criminală efectuează în mod regulat evaluări ale amenințărilor teroriste, care sunt apoi împărtășite cu liderii statelor federale. Dacă există o creștere semnificativă a evaluării generale a riscului sau apare o amenințare specifică, guvernul pune în aplicare „măsuri de securitate adecvate”, precizează Ministerul de Interne.\n\nSpre deosebire de sistemele centralizate din țări precum Franța, unde nivelurile naționale de amenințare sunt analizate și împărtășite cu publicul, responsabilitățile de securitate din Germania sunt în mare măsură descentralizate, aparținând fiecărui land în parte.\n\nDe ce nu folosește Germania niveluri de alertă teroristă?\n\nCând vine vorba de utilizarea alertelor naționale pentru cetățeni privind terorismul, Ministerul de Interne rămâne sceptic, susținând că nivelul de amenințare poate varia semnificativ între regiuni și chiar în interiorul orașelor.\n\nPotrivit Ministerului, existența unor niveluri de alertă uniforme la nivel național ar putea da falsa impresie că pericolul este uniform peste tot, ceea ce ar duce la niveluri mai mari de panică și incertitudine în rândul cetățenilor.\n\nÎn timp ce nivelurile de alertă ar putea servi teoretic ca mijloc de a impacta populația, expertul în terorism ARD, Michael Götschenberg, subliniază că eficiența lor scade în timp. Oamenii tind să devină desensibilizați la niveluri frecvente de alertă ridicate, ceea ce îi determină pe oameni să „oprească” și, în cele din urmă, să ignore potențialele amenințări.\n\nUnul dintre factorii principali care face alertele cu coduri pe culori mai puțin utile este faptul că „nivelurile nu sunt legate de reguli specifice de comportament pentru populație”, a spus Götschenberg pentru Tagesschau.\n\nAustria, de exemplu, și-a ridicat nivelul de alertă în noiembrie anul trecut, dar a subliniat că publicul nu trebuie să-și modifice comportamentul în niciun fel. Acest lucru reflectă convingerea autorităților că cel mai bun mod de a lupta împotriva terorismului este ca populația să dea dovadă de rezistență și să refuze să cedeze fricii.\n\nCât de mare este amenințarea cu atacuri teroriste în Germania?\n\nÎn urma atacului terorist de la Moscova, ministrul de Interne Nancy Faeser (SPD) a descris amenințarea actuală a terorii islamiste drept „acută”. Cu toate acestea, atacul nu a schimbat semnificativ percepția autorităților asupra situației. De fapt, amenințarea a fost definită ca acută înainte de ultimele atacuri și rămâne așa și după.\n\nCâteva alte țări, inclusiv Marea Britanie și SUA, au lansat deja avertismente privind potențiale atacuri teroriste cetățenilor care se gândesc să călătorească în Germania. În Marea Britanie, de exemplu, guvernul citează atacuri recente, cum ar fi atacul din gara din Ansbach din 2022 sau atacul cu cuțitul din Dresda în 2020.\n\n„Este foarte probabil ca teroriştii să încerce să comită atacuri în Germania”, precizează sfatul oficial al guvernului, care adaugă că restaurantele, pieţele, centrele comerciale şi lăcaşurile de cult ar putea fi alese pentru eventualele atacuri.\n\nDeci, cum va fi avertizat publicul dacă planurile pentru un anumit atac devin cunoscute? Pe lângă faptul că va oferi informații generale despre nivelurile amenințărilor teroriste, guvernul va publica și detalii pe care le consideră necesare pentru siguranța publică.\n\nDe exemplu, când autoritățile au bănuit că se planifica un atac într-o anumită zonă, au fost trimise avertismente locuitorilor.\n\nÎn plus, Faeser a mai dezvăluit că va pune în aplicare controale suplimentare la frontieră în timpul Campionatelor Europene de fotbal din iunie și iulie anul acesta.\n\n„Vom desfăşura controale temporare la frontieră la toate graniţele Germaniei pe parcursul campionatului, pentru a împiedica posibili autori de violenţe să intre în ţară”, a declarat Faeser, citată în ediţia de marţi a cotidianului regional german Rheinische Post.\n\nMăsura este necesară pentru a asigura cea mai bună protecţie posibilă acestui eveniment internaţional major, potrivit ministrului. Se pune accentul pe protecţia împotriva extremiştilor, huliganilor şi alte elemente violente, precum şi pe securitatea reţelelor informatice în faţa atacurilor cibernetice, a menţionat ea.\n\nEuro 2024 începe în Germania pe 14 iunie, finala fiind prevăzută pentru 14 iulie.",
        "label": "Germania"
    },
    {
        "title": "Cine ar fi românul găsit mort în pădurea din Germania? - GermaniaMea.ro",
        "content": "Săptămâna trecută, GermaniaMea.ro relata AICI despre cazul unui cadavru găsit într-o zonă împădurită de lângă Überlingen, landul Baden-Württemberg. Acesta se afla în stare avansată de descompunere și anchetatorii germani au stabilit, la o primă vedere, că ar aparține unui bărbat cu vârsta de aproximativ 50-55 ani.\n\nÎn urma cercetărilor la fața locului, polițiștii au descoperit într-un rucsac găsit într-un cort improvizat un portofel, o cheie, un pașaport românesc care a expirat în 2017 și o carte de identitate emisă de autoritățile din Italia.\n\nMomentan, nu se știe dacă a fost declanșată vreo alertă de dispariție pe numele pe care a fost emis documentul găsit lângă cadavru.\n\nAșadar, victima s-ar numi Isidor F., născut pe 1 mai 1970, la Bacău, informează Bild.de. Se presupune că trăia de câțiva ani în Germania, ar fi murit încă din 2019 și abia acum a fost descoperit.\n\nÎn și în jurul cortului, anchetatorii au găsit scaune de camping, un arzător cu gaz, o bicicletă, rechizite și un jurnal în care erau notate texte scurte precum „Repetiții la pian”, „Tango în Augsburg”, „Tur de apartamente în Ulm” - sugestii că, la un moment dat, individul a dus o viață obișnuită și avea interese variate, până să devină un om al străzii.\n\nCadavrul său a fost găsit întins în cortul improvizat din prelată și ramuri, pe care îl construise singur. Construcția improvizată se afla la aproximativ 300 de metri distanță de o parcare frecventată de către drumeții care aleg să exploreze pădurea. Adăpostul era practic invizibil, fiind aproape complet înghesuit în mijlocul pădurii de molizi, înconjurat de arbori și vegetație.\n\nBărbatul își depozitase pantofii sub un scaun și pusese blugii peste ei. În apropiere, se aflau și câteva provizii alimentare, inclusiv iaurt, paste, ceapă și ciocolată, sau ceea ce mai rămăsese din ele.\n\nCu toate acestea, autopsia nu a putut oferi răspunsuri clare în privința identității sau cauzei morții, iar inspectorul șef de poliție Simon Göppert din Ravensburg afirmă că sunt necesare investigații suplimentare.\n\nDescoperirea macabră ridică întrebări cu privire la circumstanțele morții sale și la motivele care l-au determinat să trăiască izolat, în natură.\n\nÎn concluzie, nu există încă dovezi concrete privind o crimă violentă, poliția cooperează cu autoritățile străine pentru a stabili dacă bărbatul era raportat ca dispărut în România.",
        "label": "Germania"
    },
    {
        "title": "Germania aprobă livrarea avioanelor militare poloneze în Ucraina! - GermaniaMea.ro",
        "content": "Germania a aprobat joi o cerere din partea Poloniei pentru reexportul a cinci avioane de luptă din epoca sovietică în Ucraina, una dintre cererile cheie ale Kievului pentru a ajuta la respingerea forțelor Rusiei.\n\nAvioanele cu design sovietic au intrat în posesia armatei germane după reunificare și au fost vândute Poloniei în 2003.\n\nConform contractului, Polonia trebuia să ceară permisiunea de la Berlin pentru a transmite avioanele către o altă țară -- în acest caz Ucraina.\n\n„Acest lucru arată că te poți baza pe Germania”, a spus Pistorius. Germania și Polonia s-au ciocnit în ultimele luni din cauza tancurilor de luptă în Ucraina, Varșovia cerând Berlinului să aprobe livrarea tancurilor Leopard de fabricație germană în Ucraina.\n\nGermania a cedat în ianuarie, acceptând în cele din urmă să trimită un total de 18 unități dintre propriile rezerve în Ucraina.\n\nAcea undă verde de la cancelarul Olaf Scholz a venit doar după ce Statele Unite au spus că vor trimite 31 de tancuri proprii Abrams în Ucraina.\n\nÎn timp ce disputa tancurilor s-a concentrat pe furnizarea Kievului cu arme de calitate superioară fabricate din Occident, avioanele reînnoiesc depozitele Ucrainei cu echipamente sovietice.\n\nPolonia a fost primul membru NATO care a promis avioane de luptă Ucrainei în martie și a început livrările la începutul lunii aprilie.\n\nVarșovia a spus că este gata să ofere toate MiG-29-urile sale - în jur de 30 - deși nu toate au fost achiziționate din Germania.",
        "label": "Germania"
    },
    {
        "title": "Germania: 5 lucruri pe care trebuie să le știi despre Glühwein - GermaniaMea.ro",
        "content": "Este din nou acel moment al anului în care delicioasa băutură germană Glühwein este nelipsită din cadrul tuturor Piețelor de Crăciun și din barurile din toată țara.\n\nLăsat să se infuzeze la foc domol, cu un amestec de condimente precum cuișoarele, scorțișoara și cardamomul, Glühwein nu este doar un banal vin fiert. Servit fierbinte și adesea acompaniat de lebkuchen - prăjiturele tradiționale de Crăciun - „vinul strălucitor” cu siguranță vă va schimba starea de spirit.\n\nIată ce trebuie să știți despre această băutură tradițională de iarnă a nemților...\n\nÎn zilele noastre, a sorbi o cană fierbinte de Glühwein este asociat în mare parte cu o vizită la o piață germană de Crăciun tradițională, ceea ce vă poate face să credeți că a fost o invenție a vânzătorilor de la standurile de vinuri.\n\nCu toate acestea, deși piețele germane de Crăciun există de aproape 600 de ani, o anumită formă de vin fiert a fost o băutură populară de iarnă încă din epoca romană.\n\nRomanii aveau propria lor rețetă specială pentru Glühwein, care combina vinul cu miere și condimente precum piper, dafin, șofran și curmale.\n\nCel mai vechi consum documentat de Glühwein din Germania datează din timpul contelui Ioan al IV-lea de Katzenelnbogen, un nobil german care a fost primul cultivator de struguri Riesling în secolul al XV-lea. Arheologii au găsit o ceașcă specială placată cu argint, datând din 1420, pe care a folosit-o pentru a savura băutura dulce și aromată.\n\nCând vă faceți propriul Glühwein acasă - veți dori să vă asigurați că ingredientele dvs. - vin (roșu sau alb), zahăr, scorțișoară, cuișoare, lămâie, portocală și anason stelat - se fierb la o temperatură ce nu depășește 80°C.\n\nDacă trece de această limită termică, alcoolul se evaporă, ceea ce dăunează gustului și determină degradarea zahărului. Temperatura ideală pentru un Glühwein reușit este între 72°C și 73°C, iar culoarea perfectă este un roșu intens.\n\nPartea Glüh a cuvântului pentru această băutură - care sună puțin a englezescul „glue (lipici)” - provine din verbul german glühen care înseamnă „a străluci”.\n\nOriginea cuvântului Glühwein datează de sute de ani, când pentru încălzirea vinului se folosea fier fierbinte. S-ar putea să vă ajute să vă amintiți semnificația cuvântului uitându-vă la obrajii rumeni și strălucitori ai prietenilor dvs. în timp ce beți o ceașcă din băutura alcoolică fierbinte.\n\nPentru a face o versiune fără alcool de Glühwein - sau Kinderpunsch (punch pentru copii), așa cum este denumit în mod obișnuit în germană - puteți înlocui vinul cu un amestec de ceai de fructe, mere și suc de portocale.\n\nDacă vrei să faci un Glühwein mit Schuss (vin fiert cu un shot), poți să adaugi un strop de rom sau amaretto în ceașca plină chiar înainte de a bea.\n\nBăuturile calde alcoolice te îmbată mai repede, deoarece temperatura lor ridicată face ca alcoolul să pătrundă mai repede și mai ușor în sânge.\n\nZaharul favorizează si absorbția alcoolului, asa că o cană de vin fiert te va lua mai repede de cap decat un pahar de vin normal, ceea ce va aduce - de cele mai multe ori - un zâmbet pe față chiar și celui mai mare grinch.",
        "label": "Germania"
    },
    {
        "title": "Care este durata medie a căsătoriei în Germania? - GermaniaMea.ro",
        "content": "Dragostea părea să fie secretul unei căsnicii de lungă durată, dar, surprinzător, cu cât trec anii, trece și ea pe ultimul loc. Astfel că, divorțul nu mai sperie pe nimeni! Ceea ce pornește, sub jurământ, „pentru totdeauna”, se oprește mult mai devreme.\n\nDurata medie a căsătoriei în Germania, și Europa, în general, continuă să scadă. Potrivit Focus.de, care citează date ale de.statista.com, în 2022, un total de 595 de căsătorii în Germania s-au încheiat prin divorț după mai puțin de doi ani de căsnicie. Numărul total de divorțuri în Germania ajuns la 137.353.\n\nDe asemenea, în 2020, institutul federal de statistică a analizat întrebarea „După câți ani eșuează majoritatea căsătoriilor?”, rezultatele au fost: 7.446 de căsătorii care s-au încheiat cu divorț după 5 ani, 7.458 de căsătorii după 6 ani și 7.192 de căsătorii după 7 ani. După cum se poate observa, au existat puțin mai multe divorțuri în al 5-lea și al 6-lea an, decât în ​​al 7-lea an de căsătorie.\n\nÎn concluzie, „al șaptelea an e cu ghinion” nu se aplică și Germaniei. Ghinionul vine mai devreme... Durata medie a căsătoriei în Germania, până la divorț, a fost de 14,3 ani în 2009 și a crescut la 15,0 ani până în 2016. Începând cu 2017, durata căsătoriei a scăzut la 14,7 ani până în 2020. În prezent, cuplurile din Germania sunt căsătorite în medie de mai puțin de 15 ani!\n\nLa întrebarea „Care este rata anuală a divorțurilor?”, statisticile au arătat că ratele divorțurilor au crescut continuu din 1960 la 10,55% până în 2005 la un nivel maxim de 51,92%. În termeni pur matematici, în 2005 mai mult decât fiecare a doua căsătorie s-a încheiat prin divorț, calculând numărul anual de divorțuri, împărțit la numărul de căsătorii.\n\nDupă aceea, ratele divorțurilor au scăzut la 32,94% până în 2018. În 2019 a existat o altă inversare a tendinței la 35,79%, deoarece divorțurile au crescut ușor la 38,52% până în 2020. Aceasta înseamnă că mai mult de una din trei căsătorii s-a încheiat prin divorț în 2020. Principalele motive aici sunt perioadele de izolare din timpul pandemiei de Covid – 19, deoarece majoritatea membrilor familiei au fost nevoiți să stea acasă și au apărut adesea probleme de comunicare.\n\nLa întrebarea „Câte căsătorii durează până la moarte?”, în 2018 au fost în total 148.066 divorțuri. Dar numărul căsătoriilor care au luat sfârșit în urma decesului unui partener a fost de aproape trei ori mai mare.\n\nÎn comparație cu alte țări din Europa – precum Spania (2,0), Franța (1,9), Marea Britanie (1,8) – Germania e cam la același nivel, respectiv 1,9 divorțuri la 1.000 de locuitori, potrivit analizei făcute de Institutul Federal de Cercetare a Populației, pe date din 2018. Rate relativ scăzute de divorțuri se găsesc în țări precum Malta și Slovenia. La polul opus sunt Danemarca și Lituania.\n\nÎn plus, oamenii din Germania se căsătoresc din ce în ce mai târziu. În 2022, femeile aveau în medie 32,6 ani, iar bărbații 35,1 ani când s-au căsătorit pentru prima dată - un nivel ridicat în ambele cazuri, potrivit Destatis. În ultimii 20 de ani, vârsta de căsătorie a crescut cu 3,8 ani pentru femei și cu 3,3 ani pentru bărbați.\n\nÎn anul 2023 aproape 23.000 de cupluri au divorțat, numărul lor fiind în ușoară scădere față de anul 2022, potrivit datelor transmise de Institutul Național de Statistică (INS). Rata divorţurilor a scăzut și ea - de la 1,06 divorţuri la 1000 locuitori în 2022, la 1,04 divorţuri la 1000 locuitori în 2023.\n\nComparativ cu celelalte țări din Uniunea Europeană, România, cu o rată a divorțurilor sub media europeană (1,6‰), adică mai mică decât în Germania. Durata medie a unei căsnicii la români este de 15 ani.\n\nÎn altă ordine de idei, cel mai longeviv cuplu căsătorit din Germania este format din Gottfried Schmelzer - un descendent al unei familii de sași din România - și Ursula Schmelzer. Despre asta, GermaniaMea.ro a scris AICI .",
        "label": "Germania"
    },
    {
        "title": "Ce a povestit un român după ce a fost dat dispărut într-o pădure din Germania? - GermaniaMea.ro",
        "content": "Un incident demn de filmele SF a avut loc săptămâna trecută în Germania, cu un român în prim-plan. Acesta lucra ca muncitor forestier pentru pădurile de stat, în zona Horgau, districtul Augsburg, landul Bavaria .\n\nPotrivit publicaţiei Augsburger-Allgemein, bărbatul în vârstă de 49 de ani, făcea partea dintr-o echipă de opt muncitori români angajați să toaleteze copacii. La un moment dat, miercurea trecută, în jurul orei 15:00, colegii au observat că acesta lipseşte. În urma sa rămăsese doar o drujbă, cu care bărbatul dispărut lucra în pădure.\n\n„Cum pe drujba cu care lucra românul au fost găsite urme de material şi fibre, colegii s-au gândit că acesta s-a rănit sau, şi mai grav, a fost rănit de altcineva. Aşa că au alertat imediat autorităţile”, a declarat inspectorul șef de poliție Achim Winterstein\n\nImediat cum a primit apelul, poliţia germană a lansat o amplă operaţiune de căutare la care au participat 70 persoane din cadrul serviciilor de urgență.\n\nPompieri din Zusmarshausen, Bieselbach, Dinkelscherben, Horgau, Auerbach, alături de câini de urmă, precum și un elicopter a survolat zona. În primele clipe, autoritățile germane mergeau pe pista unei rătăciri sau chiar a unei răpiri.\n\nPădurea a fost verificată ore în șir. În ciuda eforturilor, românul nu a fost găsit.\n\nCa și cum nimic nu s-ar fi întâmplat, după trei ore de căutări intense, în jurul orei 18:00, bărbatul a revenit singur în locul din care se presupune că a dispărut. Avea o rană la genunchi despre care autorităţile au presupus în primă instanţă că este rezultatul unei auto-accidentări cu drujba, dar românul a negat.\n\n„Era vizibil în stare de șoc”, a precizat Winterstein. De asemenea, prezenta o rană la genunchi, dar nu se tăiase cu drujba. „Poate că s-a împiedicat\", speculează inspectorul-șef al poliției.\n\nMisterul și nelămuririle plutesc încă în aer! Pentru că bărbatul nu cunoştea limba germană, românul nu a ştiut să explice ce i s-a întâmplat și nu a putut să ofere detalii despre dispariția sa. Chiar și așa, poliţiştii au încercat să obțină informații de la el prin intermediul unui alt român, apoi printr-un ofițer-interpret. Dialogul prin intermediari a fost însă deficitar și scurt - românul nu a putut spune ce i s-a întâmplat în cele trei ore.\n\nAutoritățile l-au transportat la spital pentru îngrijiri medicale, urmând a stabili împrejurările în care acesta a dispărut.\n\nAnalizele ulterioare făcute de specialiști au infirmat ipoteza accidentării, adâncind misterul acestei întâmplări neobișnuite. Până în prezent, motivele dispariției și a revenirii ulterioare a românului în pădure rămân de-a dreptul misterioase.",
        "label": "Germania"
    },
    {
        "title": "Evacuarea chiriașului în Germania! Ce spune legea? - GermaniaMea.ro",
        "content": "Este bine-cunoscut faptul că Germania este singura ţară din UE cu mai mulţi chiriaşi decât proprietari. La asta se adaugă și faptul că drepturile chiriașilor sunt puternic susținute împotriva unor situații frauduloase și a evacuărilor ilegale.\n\nȘi totuși, care sunt motivele pentru care poți fi evacuat legal dacă locuiești cu chirie?\n\n[Detalii, în articolul pregătit de GermaniaMea.ro, un site pentru românii care caută de muncă în Germania .]\n\nCa națiune de chiriași, mulți germani sunt bine informați cu privire la drepturile lor. În mod tradițional, familiile pot rămâne în aceeași proprietate închiriată timp de mulți ani și, în unele cazuri, o nouă generație poate prelua contractul de închiriere, bucurându-se de continuitatea unei vieți sigure, fără cheltuielile uriașe de achiziționare.\n\nDar pentru străinii veniți în Germania, lucrurile nu sunt întotdeauna atât de ușoare. Confruntat cu un contract de închiriere care se întinde pe pagini bune, în limba germană, și plin de termeni birocratici, este posibil să nu înțelegi pe deplin la ce te înhami.\n\nUnde mai pui și faptul că, dacă nu-ți cunoști drepturile, este posibil să nu știi dacă proprietarul locuinței în care stai acționează în conformitate cu legea.\n\nRecent, au existat o serie de cazuri relatate pe rețelele sociale despre chiriași hărțuiți de proprietari pentru a părăsi locuința. Spre exemplu, membrul unui grup pentru străinii din Berlin a povestit pe Facebook că i s-a cerut să se mute, astfel încât proprietarul să poată percepe o chirie mai mare unui nou chiriaș și a amenințat cu acțiuni legale.\n\nDin păcate, astfel de situații au devenit frecvente în Germania - mai ales în orașele mari cu piețe imobiliare tensionate și competitive.\n\nVestea bună pentru chiriași este că nu pot fi dați afară de proprietar, așa, peste noapte că așa vrea el. Din punct de vedere legal, un proprietar poate face acest lucru numai în circumstanțe foarte specifice.\n\nCând poate proprietarul meu să mă evacueze din proprietate?\n\nÎn general, evacuările în Germania pot avea loc în patru situații exacte: încetarea contractului de închiriere, încălcarea contractului, din motive financiare sau din cauza nevoii proprietarului de a folosi el însuși proprietatea.\n\nDacă în contractul de închiriere se stipulează o dată de începere și de încheiere - dacă este un contract pe durată determinată - sunteți obligat legal să vă mutați până la data menționată în document.\n\nCu toate acestea, acest lucru nu este întotdeauna clar, iar unii experți juridici spun că, dacă veți continua să locuiți în imobilul închiriat și să plătiți chiria după data de încheiere, s-ar impune un nou termen de închiriere. Totuși, cu siguranță nu este ceva pe care să vă bazați și, dacă nu sunteți sigur, ar trebui să solicitați consiliere juridică.\n\nPrincipalul mecanism legal pe care proprietarii îl au pentru încercarea de a-și evacua chiriașii este o încălcare a contractului de închiriere, care poate fi orice, de la refuzul de a plăti chiria la subînchiriere fără acordul proprietarului.\n\nObligațiile dumneavoastră în calitate de chiriaș - de exemplu, suma chiriei, tratamentul proprietății și respectul față de vecini - vor fi toate stabilite în contractul de închiriere. Acesta ar trebui să fie primul document pe care îl consultați dacă doriți să evitați orice dezacord cu agentul de închiriere sau proprietarul.\n\nÎn majoritatea cazurilor, însă, cele mai frecvente încălcări ale regulilor de închiriere sunt următoarele:\n\nÎn fiecare dintre cazurile de mai sus, proprietarul trebuie să informeze chiriașul cu privire la problemă în decurs de câteva săptămâni dacă dorește să ia măsuri. Înștiințarea în scris a chiriașului printr-o notificare de evacuare din cauza unei petreceri pe care a avut-o în urmă cu șase luni nu ar fi admisibilă conform legislației germane.\n\nÎn cazul neplătirii chiriei, contractele de închiriere pot fi reziliate fără preaviz după două luni consecutive de neplată.\n\nDacă vine proprietarul și spune pur și simplu „Vreau să măresc chiria” nu ar fi un motiv suficient pentru a evacua un chiriaș, există unele situații în care considerentele economice joacă un rol mai important.\n\nMai exact, legea prevede că în cazul în care proprietarul suferă „dezavantaje considerabile” din cauza faptului că nu poate folosi proprietatea în alt mod, acesta ar putea fi un motiv legitim pentru rezilierea unui contract.\n\nDacă proprietarul trebuie să folosească proprietatea pentru sine sau pentru una dintre rudele sale apropiate, cum ar fi un partener, frați, copii sau părinți, poate solicita ceea ce este cunoscut sub numele de Eigensbedarfkündigung - o reziliere din cauza uzului personal.\n\nEste important de remarcat aici că există reguli destul de stricte în acest sens cu privire la definirea rudelor apropiate, motivele pentru care este nevoie de proprietate și tipul de utilizare prevăzută.\n\nDe exemplu, un proprietar nu ar putea motiva că are nevoie de proprietate în scopuri de depozitare. Ideea e că ar trebui să locuiască el însuși în proprietate sau să aibă un membru apropiat al familiei să locuiască în ea, pentru ca rezilierea să fie valabilă.\n\nMotivul pentru decizia bruscă a utilizării proprietății trebuie să fie unul convingător și nu un simplu „Pentru că vreau”.\n\nIată câteva exemple întemeiate: pentru a-și îmbunătăți semnificativ nivelul de trai; întemeierea sau extinderea familiei, prin mutarea cu un partener; proximitatea față de locul de muncă; îmbunătățirea accesibilității în caz de boală; folosirea locuinței ca azil de bătrâni.\n\nÎncă o dată, sarcina revine proprietarului aici, iar fiecare situație este unică.\n\nCu cât timp înainte trebuie proprietarul să dea preavizul?\n\nRăspunsul poate fi complicat, deoarece există mai mulți factori diferiți care joacă un rol aparte.\n\nUnul este timpul petrecut de chiriaș în proprietate, în special dacă proprietarul are nevoie de locuință pentru uz propriu. În cele mai multe cazuri, trei luni ar fi o perioadă obișnuită de reziliere, dar aceasta trebuie extinsă la șase luni dacă persoana care a locuit cu chirie a stat acolo timp de 5-8 ani și până la nouă luni dacă a locuit mai mult de 8 ani.\n\nCa regulă generală, trei luni este o cerință minimă, deși unii proprietari prevăd perioade mai scurte de preaviz în contractul de închiriere.\n\nDacă sunteți supus a ceea ce se numește fristlose Kündigung - sau reziliere fără notificare - proprietarul dvs. trebuie să stipuleze perioada de timp pe care o aveți pentru a părăsi proprietatea în scrisoarea de reziliere. În aceste cazuri urgente, două săptămâni tinde să fie minimul strict.\n\nCe e de făcut dacă sunt amenințat cu evacuarea?\n\nPe cât de înfricoșătoare devine primirea pe neașteptate a unei notificări de evacuare în cutia dvs. poștală, pe atât de important este să va mențineți calmul și să vă gândiți la ce opțiuni aveți.\n\nÎn primul rând, poate doriți să luați în considerare dacă proprietarul are un motiv întemeiat pentru a încerca să vă evacueze. Chiar dacă pare ceva legitim, experții juridici și consilierii de la asociația locală de locatari vor putea verifica mai amănunțit.\n\nDacă știți că ați greșit - de exemplu din cauza deteriorării apartamentului sau a omiterii plății unei părți de chirie - poate merita să luați legătura cu proprietarul și să vă oferiți să remediați acest lucru cât mai curând posibil. A dovedi că sunteți un chiriaș responsabil îl poate încuraja să se gândească din nou, înainte să vă arunce în stradă.\n\nÎn orice caz, important este să acționezi rapid pentru a încerca să rezolvi problema pentru a evita orice escaladare ulterioară.\n\nAcestea fiind spuse, este important să știți că proprietarul nu are dreptul automat de a forța o evacuare și ar trebui să obțină o hotărâre judecătorească înainte de a face acest lucru.",
        "label": "Germania"
    },
    {
        "title": "Tot mai multe cazuri de fraudă salarială în Germania - GermaniaMea.ro",
        "content": "Încălcările salariale sunt în creștere în Germania, deoarece unii angajatori caută să reducă cheltuielile într-o perioadă de creștere a costurilor. Dar legea garantează un nivel de bază de remunerare pentru toți lucrătorii din Republica Federală.\n\nDupă ce GermaniaMea.ro a detaliat AICI ce soluții ai dacă te simți discriminat d.p.d.v. salarial, în următoarele rânduri poți afla ce drepturi ai dacă suspectezi că nu ești plătit corect.\n\nNumărul cazurilor suspecte de încălcări ale plății salariului minim a crescut anul trecut, în ciuda faptului că mai puține companii au fost inspectate în 2023 decât în ​​anul precedent, informează TheLocal.de. Potrivit Ministerului de Finanțe al Germaniei, recent au fost efectuate verificări ale salariului minim asupra a 42.631 de angajatori în 2023, față de 53.182 în 2022. Dintre acestea, 7.249 de cazuri au condus la anchete privind încălcările salariului minim. Aceasta reprezintă o creștere față de 5.898 de proceduri în 2022. În general, aproximativ una din șase inspecții a dus la proceduri judiciare în 2023.\n\n„Există mult mai multă fraudă cu salariul minim”, a declarat deputatul Partidului de Stânga (Die Linke) Victor Perli pentru DPA. Victor Perli a fondat un site web informativ și un portal de raportare numit Minimumlohnbetrug.de (Frauda cu salariul minim) pentru a ajuta la documentarea și investigarea încălcărilor salariale.\n\nDin octombrie 2022, când salariul minim a fost majorat inițial la 12 euro pe oră, numărul de rapoarte de pe site „a crescut semnificativ”, a spus Perli. El a adăugat că sunt necesare reguli mai stricte pentru înregistrarea orelor de lucru, astfel încât abuzul în privința salariilor să poată fi dovedit cu ușurință.\n\nPotrivit Ministerului Federal de Finanțe, cel mai mare număr de inspecții s-au făcut în construcții, restaurante și cazare, precum și expedierea și transportul de marfă, sectoare în care activează și numeroși români, plecați la muncă în Germania.\n\nCare este salariul minim în Germania?\n\nSalariul minim federal a crescut semnificativ de mult în ultima perioadă. De la 9,50 euro în 2021, acesta a ajuns începând cu 1 ianuarie 2024 la 12,41 euro pe oră. La 40 de ore pe săptămână, asta înseamnă un salariu lunar de 1.942 euro înainte de impozitare. Salariul minim în Germania urmează să fie majorat din nou la 12,82 euro în ianuarie 2025.\n\nCu toate acestea, reprezentanții angajaților din Comisia pentru salariul minim din Germania au susținut că majorările salariale planificate în prezent nu merg suficient de departe pentru a proteja angajații de inflație.\n\nGermania a introdus salariul minim în 2015 pentru a se asigura că lucrătorii cu salariu pe oră primesc un nivel minim de compensare – suficient pentru a le oferi un nivel de trai decent.\n\nFrauda cu salariul minim se referă la orice tactică folosită de angajatori pentru a-și plăti angajații mai puțin decât cerințele legale minime.\n\nCea mai evidentă formă de fraudă a salariului minim apare atunci când un angajator compensează angajații la o rată orară mai mică decât minimul actual. De exemplu, plătirea angajaților cu 12 euro pe oră, în loc de 12,41 euro cât impune legea în prezent.\n\nDar, mai des, angajatorii aplică și alte tactici pentru a nu plăti salarii minime corecte, cum ar fi stabilirea unor ținte de performanță prea ridicate pentru „munca la bucată”.\n\n„Munca la bucată” este o muncă plătită mai degrabă pe sarcină decât pe oră. De exemplu, un grădinar poate fi plătit cu 12 euro pentru fiecare gazon pe care îl tunde. Dar dacă tunderea gazonului durează o oră sau mai mult, atunci compensația rezultată ar fi sub salariul minim.\n\nPotrivit Agenției pentru Ocuparea Forței de Muncă din Germania, „chiar dacă ați convenit cu angajatorul dumneavoastră remunerarea pentru munca la bucată, nu puteți câștiga mai puțin decât salariul minim legal.”\n\nDeducerile salariale ilegale, înregistrările incorecte ale orelor de lucru, munca nedeclarată, titlurile de muncă clasificate greșit și zilele de concediu pe caz de boală neplătite sau zilele de concediu de odihnă sunt printre cele mai frecvente probleme care au ca rezultat frauda salarială.\n\nCe să faci dacă bănuiești o fraudă salarială?\n\nControlul financiar al muncii nedeclarate - Finanzkontrolle Schwarzarbeit , parte a Ministerului de Finanțe, este responsabil pentru investigarea și controlul încălcărilor Legii salariului minim.\n\nDepartamentul cuprinde mii de posturi, dar personalul e tot insuficient. Ca urmare, multe cazuri de fraudă salarială sunt ratate.\n\nInstitutul German de Cercetări Economice (DIW) estimează că 2,4 milioane de angajați nu primesc salariul minim legal.\n\nAngajații care suspectează că nu sunt plătiți corect pot raporta AICI frauda cu salariul minim. Puteți găsi, de asemenea, un calculator de salariu minim AICI și mai multe resurse și informații AICI .",
        "label": "Germania"
    },
    {
        "title": "Germania, prima țară unde sistemul „Wero” devine operațional - GermaniaMea.ro",
        "content": "Se știe de mult timp că Germania e o țară în care numerarul a fost principalul instrument de plată. Și dacă până acum mulți nemți se temeau că plățile cash vor dispărea din cauza cardurilor, acum și această metodă este „amenințată” de un nou sistem de plăți. Se pare că lucrurile se mai și schimbă! Da, da, chiar și pentru nemții mai conservatori!\n\nAstfel, Germania își întărește rolul de „locomotivă economică a Europei” și se aliniază sistemului de plăți electronice fără card.\n\nAșa cum GermaniaMea.ro a anunțat AICI , la sfârșitul lunii iunie, se lansează în Republica Federală noul sistem de plată online „Wero” - parte a Inițiativei Europene de Plăți (EPI) - care va permite plăți directe, de la un smartphone la altul, în Europa, fără alte complicații. Iar totul se întâmplă în timp real. Aplicația va deveni operațională din 2 iulie, informează iamexpat.de.\n\nEPI este o inițiativă susținută de 16 bănci și societăți de servicii financiare europene pentru a crea progresiv o soluție de plată adaptată pentru Europa. Odată cu începerea primei etape de extindere a „Wero”, EPI trimite un semnal clar în direcția standardizării operațiunilor de plată europene.\n\nAccentul se pune pe obiectivul de a crea un sistem de plată independent, la nivel european, care să reprezinte o alternativă reală la ofertele marilor corporații americane precum ApplePay, PayPal, Mastercard și Visa. Scopul acestui sistem de plăți nu este doar de a oferi clienților mai multă comoditate la plata cu cardul și cu smartphone-ul, ci și de a consolida poziția instituțiilor financiare europene pe harta lumii digitale.\n\nTransparența tranzacțiilor și costurile reduse de conversie valutară sunt doar câteva dintre avantajele introduse de noul sistem. În plus, „Wero” are potențialul de a crește concurența și inovația în sectorul bancar, consideră specialiștii.\n\nPe lângă aceste noi posibilități tehnice, portofelul digital va oferi clienților din Europa funcții suplimentare în viitor, precum: plăți instantanee, abonamente, plăți în rate, plata la livrare, cumperi acum - plătești mai târziu, identitate digitală. Un mare avantaj este faptul că toate plățile instantanee vor deveni gratuite.\n\nRevenind la Germania, Deutsche Bank, Volksbank, Sparkasse, Postbank, Sparda-Bank, PSD Bank, GLS Bank și BB Bank se numără printre sucursalele băncilor care participă la noul sistem wero. În acest fel, EPI speră că sistemul de plăți la nivel continental va înlocui în cele din urmă rețelele bancare naționale, inclusiv girocardul german. De asemenea, Wero nu va fi supus taxelor pe care le suportă clienții girocard atunci când își folosesc cardul în Europa, dar în afara zonei euro, cum ar fi în Suedia sau Danemarca.\n\nServiciul urmează, în curând, să fie disponibil și în Belgia și Franța, ulterior și în Țările de Jos.",
        "label": "Germania"
    },
    {
        "title": "Criză acută de medici în satele din Germania - GermaniaMea.ro",
        "content": "Germania se mândrește cu sistemul său de sănătate, însă, la momentul actual, se confruntă cu una dintre cele mai mari provocări - lipsa acută de medici în zonele rurale.\n\nTot mai puțini medici tineri din Germania îndrăznesc să facă pasul spre zona aceasta. Un studiu al Fundației Robert Bosch relevă că 11.000 de posturi de medici de familie vor rămâne neocupate în Republica Federală până în 2035, informează DW.com.\n\nAsta are consecințe grave pentru Germania și mai ales pentru satele ei: 40% dintre acestea sunt amenințate de deficitul de medici. Tendința este în creștere, deoarece fiecare al treilea medic de familie din Germania are în prezent peste 60 de ani și, prin urmare, se va pensiona în curând.\n\nNu întâmplător, unii medici care tratează pacienți care locuiesc și la 25 de kilometri distanță de cabinet, sunt nevoiți să nu mai accepte pacienți noi.\n\n„Avem aproape cinci cereri în fiecare zi, pe care le respingem fără milă. Nu mai putem primim nici măcar soțul sau copiii”.\n\nPoliticienii nemți încearcă cu disperare să contracareze acest flagel și să atragă medicii în mediul rural cu bani. Ministrul german al Sănătății, Karl Lauterbach, solicită 5.000 de locuri suplimentare în școlile de medicină pentru a permite îngrijirea adecvată a populației în vârstă. În consecință, oficialii de la Berlin au alocat 23 de miliarde de euro pentru diverse proiecte pentru a combate lipsa de cadre medicale din mediul rural.\n\nÎn acordul de coaliție dintre social-democrați, liberali și ecologiști s-a convenit între altele reducerea semnificativă a timpilor de așteptare pentru un loc de tratament, în special pentru copii și tineri, dar și în zonele rurale și în zonele cu deficiențe structurale.\n\nO așa-numită „cotă de medici din mediul rural” a fost introdusă în nouă din cele 16 landuri ale Germaniei. Asta înseamnă că până la 10% din locurile din școlile de medicină ar intra sub condiția ca absolvenții să lucreze timp de 10 ani într-o regiune care se confruntă cu deficit. Candidații nici nu trebuie să fi obținut note mari la examenele finale de liceu.\n\nDaca la început păreau sceptici, acum unii medici consideră acest proiect-pilot un prim pas în direcția bună.\n\n„La început m-am gândit că nu poți forța un tânăr să devină medic de familie la 18, 19, 20 de ani, dacă în timpul studiilor își dă seama subit că vrea să practice chirurgie articulară (...). Dar trebuie să facem ceva: specialiștii pot fi organizați în diferite moduri, iar sistemul nu poate funcționa fără medicii de familie. Sunt surprins că întreaga societate nu e mai vocală în legătură cu acest aspect\", a spus Stefan Lichtinghagen, medic în Marienheide, o localitate la 50 de kilometri nord-est de Köln.\n\nO altă problemă o ridică și prejudecățile care încă mai circulă despre medicii de familie. Există colegi care vorbesc în mod disprețuitor despre medicii de la țară, pe care îi cataloghează doctori de mâna a doua.\n\nPentru Klaus Korte, medic generalist în Ahrbrück, medicii de familie sunt „portarii”, care, la fel ca fotbaliștii cu mănuși, trebuie să fie mereu vigilenți și atenți.Germania se confruntă cu o lipsă acută de medici.",
        "label": "Germania"
    },
    {
        "title": "Criză imobiliară în Germania! Cu ce soluție vine guvernul Scholz? - GermaniaMea.ro",
        "content": "Anul acesta, chiriile au crescut într-un ritm record în toată Germania! Asta contrar faptului că, până acum ceva timp, în Republica Federală, costul locuințelor a fost suficient de stabil pentru o familie să trăiască în chirie pe tot parcursul vieții. De altfel, Germania este în mod tradițional o națiune de chiriași. Potrivit Oficiului Federal de Statistică (Destatis), din cele 41 de milioane de gospodării existente în Germania, aproximativ 60% locuiesc cu chirie.\n\nÎn fața situației tensionate și sufocante de pe piața imobiliară din Germania, social-democrații (SPD) lui Olaf Scholz și-au propus să aplice restricții mai dure în ceea ce privește creșterea chiriilor, informează TheLocal.de.\n\nCa parte a eforturilor lor de a spori protecția chiriașilor, politicienii au în vedere să adopte un set cuprinzător de măsuri în timpul ședinței de luni de grup din parlament.\n\nMișcarea vine pe fondul scumpirilor vertiginoase ale chiriilor care dau bătăi de cap chiriașilor, determinând SPD să ceară „înghețarea chiriei” în următorii trei ani, potrivit declarațiilor liderului adjunct al grupului parlamentar, Verena Hubertz.\n\n„Chiriașii au nevoie de un moment de respiro”, a declarat Hubertz într-un interviu pentru Bild am Sonntag. Potrivit acesteia, SPD consideră că este nevoie de măsuri potrivite în aceste momente cu creșteri enorme ale chiriei, ale costurilor auxiliare și de încălzire declanșate de războiul din Ucraina.\n\nConform planurilor propuse de SPD, proprietarilor li se va permite în continuare să majoreze chiriile, dar, în zonele cu o piață de locuințe strânsă, creșterile chiriilor ar fi limitate la maximum 6 procente pe o perioadă de trei ani. Această plafonare s-ar aplica numai până când se atinge chiria comparativă locală.\n\nÎn prezent, Germania aplică o limitare a creșterii chiriilor cu până la 20% pe parcursul a trei ani. În regiunile cu o piață imobiliară deosebit de competitivă, acest plafon este redus la 15%.\n\nAcordul dintre partidele de coaliție guvernamentală tripartită (SPD, Verzii și FDP) urmărea inițial să reducă acest plafon la 11 procente. Cu toate acestea, grupul parlamentar al SPD consideră această reducere ca fiind insuficientă, având în vedere starea actuală a pieței imobiliare.\n\nSituația impune și o soluție în ceea ce privește contractele de chirie indexate. Aceste chirii legate de rata inflației au devenit problematice deoarece prețurile – și, prin urmare, chiriile – au crescut brusc din cauza conflictului din Ucraina.\n\n„Reglementarea anterioară a dus adesea la creșterea anuală a chiriei care depășește 10 procente”, argumentează SPD. Ei propun acum legarea chiriilor indexate nu de ratele inflației, ci de dezvoltarea generală a chiriilor nete la rece. Cel puțin, ar trebui introdus un „plafon efectiv” pentru astfel de contracte.\n\nPlanul urmărește, de asemenea, să înăsprească aplicarea profitului de închiriere ( Mietwucher ). Conform planurilor grupului parlamentar SPD, dacă suma plătită pentru închiriere depășește cu cel puțin 20% media locală și oferta de locuințe în zonă este limitată, proprietarul nu va mai avea nevoie să dovedească intenția de exploatare pentru a fi acuzat de profit.\n\nMai multe despre principalele orașe cu chirie ieftină din Republica Federală, GermaniaMea.ro a prezentat AICI .\n\nPe lângă scumpirea chiriilor, se adaugă și îngrijorarea cu privire la o lipsă iminentă de locuințe, în special a celor accesibile/ieftine. Organizațiile sociale avertizează că imobilele devin o problemă existențială. Arbeiterwohlfahrt solicită ca politica de locuințe să devină din nou o sarcină publică de primă prioritate, iar statul să intervină pentru mai multă dreptate pe piața imobiliară, informează DW.com.\n\nPe fondul acestor probleme complexe, este puțin probabil ca piața imobiliară din Germania să se relaxeze într-un viitor apropiat. Odată cu creșterea ratelor dobânzilor, construcția de locuințe a devenit mult prea scumpă. Potrivit unui studiu recent, Germania se confruntă cu o lipsă de locuințe pentru anul în curs de 70.000 de apartamente.",
        "label": "Germania"
    },
    {
        "title": "Se schimbă vremea brusc în Germania! Atenție la „Kirk” - GermaniaMea.ro",
        "content": "Uraganul retrogradat la nivelul de furtună „Kirk” a pătruns amenințător miercuri în Europa, după de a atins apogeul în Atlantic, cu categoria 4 din maxim 5. Azi ajunge în Germania și, chiar dacă forța sa a slăbit semnificativ în intensitate, specialiștii explică că există rămășițe foarte active ale acestuia, informează TheLocal.de.\n\n„Nu ar trebui să intrăm în panică imediat, pentru că Kirk s-ar putea să slăbească semnificativ în intensitate. Dar ar trebui să rămâneți vigilenți pentru că, potrivit previziunilor actuale, zilele următoare sunt amenințate de furtuni puternice”, avertizează specialiștii meteo.\n\nMeteorologii de la Serviciul Meteorologic din Germania (DWD) avertizează că se vor produce furtuni de mare intensitate, cu rafale de vânt la viteze ce pot atinge 230 -270 km/h. Cel mai mult, vor fi afectate părțile de sud-vest ale țării.\n\nStatele federale Renania-Palatinat, Hesse, Baden-Württemberg și Saarland sunt afectate în mod deosebit, precum și părți din Bavaria și Renania de Nord-Westfalia. Dar sunt așteptate rafale de vânt puternice și intermitente și în Turingia și Saxonia-Anhalt.\n\nCea mai mare parte ale precipitațiilor se va manifesta la vest de Rin - cu până la 300 de litri pe metru pătrat, a declarat un meteorolog DWD pentru Frankfurter Rundschau. Acolo nivelul apei va crește rapid. De altfel, în Bundesrepublik a fost emis și un cod roșu de ploi.\n\nAvertizările vizează joi și Stuttgart, unde vor avea loc furtuni puternice și vânt puternic în Pădurea Neagră Superioară.\n\nÎntre timp, încă de miercuri pompierii din Baden-Württemberg au raportat o serie de operațiuni ca urmare a întreruperii traficului feroviar. O purtătoare de cuvânt a Deutsche Bahn a declarat pentru DPA că linia S-Bahn dintre Stuttgart-Vaihingen și Filderstadt a fost închisă joi dimineață, din cauza unei linii aeriene avariate. În schimb, va funcționa un serviciu de autobuz de urgență.\n\nÎn plus, un copac căzut pe șinele de lângă Freudenstadt care a dus la unele anulări izolate.\n\nDe asemenea, poliția a raportat mai mulți copaci căzuți pe drumurile din partea de sud-vest a țării joi dimineața devreme.\n\nÎn Freiburg și Offenburg și în zonele învecinate, pompierii au fost chemați la peste 30 de operațiuni.\n\nUraganul Kirk este un fenomen meteorologic extrem, care face parte dintr-o serie tot mai frecventă de furtuni puternice ce afectează Europa toamna. Pe măsură ce uraganul traversează Atlanticul de Nord, acesta generează valuri oceanice puternice și își intensifică forța, transformându-se treptat într-un ciclon post-tropical.\n\nKirk este considerat unul dintre cele mai puternice uragane din această perioadă.\n\nLuna octombrie a debutat cu o vreme rece în toată Germania, determinându-i pe unii locuitori să pornească centralele termice. Apoi temperaturile au crescut din nou timp de câteva zile înainte de furtuna Kirk. În urma acesteia, temperaturile vor scădea brusc. Dimineața și noaptea se va forma ceață pe alocuri.\n\nVineri și sâmbătă se estimează că temperaturile maxime vor fi în jur de 10 până la 15°C în mare parte a țării. Sâmbătă dimineața va fi și mai frig, existând posibilitatea de a se depune bruma.\n\nDar de duminică și începutul săptămânii viitoare, o masă de aer cald va pătrunde în Germania, aducând câteva zile de vreme care amintește de sfârșitul verii.\n\nServiciul meteorologic european (ECMWF) sugerează că și la altitudini mai mari, de 1500 de metri, mercurul termometrelor e posibil să atingă temperaturi de până la 17°C săptămâna viitoare. În partea de câmpie, temperaturile vor trece de 20°C.\n\n„Mai întâi vine vântul și apoi vine o adiere plăcută de aer cald”, a spus meteorologul Dominik Jung. El a adăugat: „În unele părți ale Germaniei, ar putea fi chiar o altă zi de vară săptămâna viitoare. Asta înseamnă că se vor atinge temperaturi de 25°C în unele locuri”.",
        "label": "Germania"
    },
    {
        "title": "Român, prins drogat la volan în Germania! Ce l-a dat de gol? - GermaniaMea.ro",
        "content": "Recent, pe o șosea din Germania, a avut loc o scenă destul de des întâlnită în România, mai ales când te muți. Saltele, fotolii, scaune și alte lucruri de mobilier sunt adesea cărate cu mașina personală (care nu e neapărat vreo camionetă în care se încarcă obiecte voluminoase) pe drumurile publice din România, dar nu și pe cele din republica federală.\n\nUn șofer român a reușit să-i uimească pe polițiștii nemți după ce a călătorit pe autostrada A445 în direcția Hamm, transportând o canapea legată de plafonul mașinii.\n\n„Un tânăr de 21 de ani din România a decis să facă acest transport neobișnuit - conform propriei declarații, ajutând un prieten să se mute”, se arată într-un comunicat al poliției din Nordrhein-Westfalen. Oamenii legii din Dortmund l-au oprit după ce au observat că încărcătura nu era suficient de bine ancorată pentru a se deplasa cu ea pe autostradă și putea pune în pericol viața celorlalți participanți la trafic.\n\nȘi asta nu a fost tot! Ulterior, polițiști au observat că tânărul avea un comportament ciudat și l-au suspus unui test pentru droguri.\n\n„În timpul controlului bărbatului, a fost observat și comportamentul său agitat, motiv pentru care acesta a fost de acord cu un test preliminar voluntar de depistare a drogurilor. Testul a ieșit pozitiv la cocaină. Ca urmare, bărbatul se confruntă acum cu o infracțiune administrativă”, potrivit polizei.nrw.\n\nÎn consecință, tânărului de 21 de ani i s-a interzis să-și continue deplasarea.\n\nPoliția din Dortmund a făcut, cu această ocazie, mai multe precizări cu privire la importanța securizării încărcăturilor.\n\n„Vă rugăm să asigurați orice încărcătură grea sau periculoasă cu curele de tensionare și nu intrați cu remorci deschise pe autostradă. De asemenea, nu transportați niciodată obiecte pe plafonul auto. În acest caz, canapeaua de pe acoperiș ar fi putut aluneca la o frânare sau vreun viraj, putând provoca un accident rutier grav. Conform §22 StVO, încărcătura trebuie să fie depozitată sau fixată astfel încât să nu poată aluneca, cădea, să se rostogolească înainte și înapoi, chiar și în timpul unei frânări de urgență sau al unei acțiuni de evitare bruscă”, se mai arată în comunicatul de presă emis de poliție.\n\n„Dacă pierdeți un lucru pe autostradă, nu îl ridicați singur, ci continuați să vă deplasați până la cel mai apropiat punct de oprire și sunați imediat la numărul de urgență al poliției 110.”\n\nÎn repetate rânduri, poliția din Dortmund îi oprește și pe șoferii care asigură încărcăturile grele, cum ar fi mobila, doar cu plase de fixare.\n\n„Țineți cont, totuși, că aceste plase trebuie folosite doar pentru frunze și alte resturi vegetale tocate de crengi”, arată site-ul poliției.",
        "label": "Germania"
    },
    {
        "title": "Reguli de încălzire în Germania: când poți da drumul la căldură? - GermaniaMea.ro",
        "content": "Anul trecut, ca urmare a stopării în aprovizionare cu gaze ieftine, în urma invaziei ruse în Ucraina, prețurile energiei din Germania au atins niveluri record - consumatorii fiind nevoiți în unele cazuri să plătească cu până la 81% mai mult pentru costurile de încălzire decât anul precedent.\n\nÎn acest an, însă, prețurile la energie au scăzut și, potrivit co2online, se așteaptă să fie cu aproximativ 11% mai ieftin decât anul trecut, informează TheLocal.de.\n\nCu toate acestea, cu inflația ridicată care continuă să pună presiune pe consumatori, mulți locuitori din Republica Federală se întreabă dacă e cazul să înceapă deja să-și încălzească apartamentele și dacă trebuie să respecte vreo regulă.\n\nContează în ce tip de imobil locuiesc?\n\nMomentul potrivit pentru a începe să vă încălziți locuința depinde de mai mulți factori, inclusiv de preferințele dvs. personale, vremea, dacă locuiți într-o locuință închiriată sau dețineți propria proprietate și vechimea și caracteristicile proprietății în care locuiți.\n\nPentru majoritatea persoanelor aflate în locuințe închiriate, proprietarul trebuie să pornească încălzirea centrală înainte să fie puse în funcțiune caloriferele.\n\nPe parcursul lunilor de iarnă, proprietățile închiriate din Germania au ceea ce este cunoscut sub numele de Heizperiode care înseamnă „perioada de încălzire”, care este de obicei de la 1 octombrie până la 30 aprilie.\n\nPe parcursul Heizperiode , proprietarul trebuie să seteze încălzirea astfel încât temperatura minimă în apartament să ajungă între 20 - 22°C ziua și în jur de 18°C noaptea (23:00 - 6:00).\n\nDar, chiar și în afara perioadei de încălzire, proprietarul este obligat să mențină sistemul de încălzire al clădirii într-o „stare de funcționare” și trebuie să pornească încălzirea dacă temperatura exterioară este sub 16°C sau sub 18°C mai mult de 2 zile.\n\nUnii oameni din proprietăți închiriate care au centrală pot porni și opri singuri sistemul de încălzire.\n\nAdesea, chiriașii sunt obligați printr-o clauză din contractul de închiriere să-și păstreze locuințele încălzite la un nivel minim pentru a preveni mucegaiul și deteriorarea.\n\nDeși Asociația Chiriașilor din Germania susține, adesea, că astfel de clauze sunt invalide, atunci când astfel de cazuri au ajuns în instanță, organul de justiție a decis, în multe situații, că temperaturile sub 18°C sunt prea scăzute.\n\nPot să nu încălzesc deloc locuința?\n\nDacă vă gândiți să nu porniți sursele de căldură deloc în această iarnă, este posibil să fiți nevoit să plătiți pentru alte inconveniențe din proprietatea dvs. dată spre închiriere, precum țevi înghețate sau mucegai.\n\nAcest lucru este valabil și în cazul în care nu locuiți în imobilul cu pricina pentru perioade lungi de timp - de exemplu, petreceți iarna în partea de sud sau sunteți într-o călătorie de afaceri în sezonul rece.\n\nUn alt aspect principal este că poate fi foarte rău pentru sănătatea ta să fii într-o casă în care îți este prea frig, așa că trebuie să te gândești cum să te asiguri că tu (și familia ta sau colegii tăi de apartament) locuiți în condiții optime.\n\nConsumatorii ar trebui, totuși, să țină cont de prețurile la energie electrică și gaze ale furnizorilor lor și, de asemenea, să-l întrebe pe proprietar dacă întregul sistem de încălzire este reglat adecvat.\n\nProprietarii de clădiri rezidențiale sau administratorii de locuințe și furnizorii de energie sunt obligați să își informeze clienții sau chiriașii cu privire la consumul și costurile de energie, creșterea prețurilor la energie și posibilele metode de economisire.\n\nDar dacă locuiesc în locuința proprietate personală?\n\nÎn general, proprietarii pot decide singuri când să înceapă încălzirea locuințelor, dar experții recomandă să țină cont de anul construcției și de starea de izolare a clădirii lor. Acest lucru se datorează faptului că - printre alți factori - aceștia influențează riscul de creștere a mucegaiului.\n\nCând ar trebui să încep încălzirea?\n\nAtât pentru chiriași, cât și pentru proprietarii de locuințe, există câteva reguli generale care se aplică vechimii clădirii în care locuiți:\n\nLa ce temperatură ar trebui să încălzesc locuința?\n\nCa regulă generală, Rita Maria Jünnemann, expert în energie la centrul de consiliere pentru consumatori din Renania de Nord-Westfalia, sfătuiește locuitorii să nu lase ca temperatura ambiantă să coboare sub de 16°C.\n\nÎntr-o declarație pentru Business Insider, ea a spus că oamenii ar trebui să se gândească și la ce fac în anumite camere pentru a lua o decizie cu privire la cât de mult să le încălzească.\n\nJünnemann a spus: „Cei care se mișcă mult în apartament, de exemplu gătit, adesea nu au nevoie de multă încălzire. Dar, pentru persoana care stă la birou, chiar și 20°C ar putea fi însemna că e prea răcoare.”\n\nCum pot economisi costurile de încălzire?\n\nExistă o mulțime de modalități prin care poți contribui la scăderea costurilor de încălzire, dintre care cele mai simple sunt menținerea ușilor și ferestrelor bine etanșate și aerisirea în mod regulat a încăperii.\n\nPotrivit experților, este mai bine să porniți și să opriți încălzirea atunci când e cazul, decât să o mențineți la o temperatură constant scăzută. Asta pentru că, deși reîncălzirea unei camere consumă multă energie, se folosește, totuși, mai puțin decât în încălzirea constantă.\n\nDacă sunteți hotărât să țineți caloriferele oprite de cele mai multe ori, atunci este indicat să îndepărtați ușor mobila de pereți, pentru a preveni formarea de umezeală sau mucegai și, de asemenea, să utilizați un dezumidificator în încăperile în care intenționați să le lăsați fără vreo sursă de încălzire.\n\nTemperaturi de până la 27\n\nDacă intenționai să scoți hainele groase de la naftalină, mai așteaptă! În Bundesrepublik vremea va fi mai caldă față de normalul perioadei pentru încă câteva zile începând de miercuri.\n\nSpecialiștii o numesc „vară indiană”, când locuitorii din Germania vor resimți o creștere bruscă a temperaturii, mercurul atingând în medie până la 20°Celsius, potrivit wetter.de.\n\nÎn partea de sud a Germaniei va fi cel mai cald și mai însorit, mercurul urcând până la 27°C. În vest va fi la fel de cald, dar mai înnorat.\n\nÎn nordul Germaniei atmosfera e una de toamnă - cu vânt, temperaturi între 16 și 19°C și cer noros.\n\nMiercuri, mercurul termometrelor a înregistrat 23°C la Berlin, 20°C la Hamburg, 26°C la München, 25°C la Frankfurt și 25°C la Köln. Temperaturile vor rămâne calde și blânde până duminică, când vor coborî din nou la 12°C și mai puțin în toată țara.",
        "label": "Germania"
    },
    {
        "title": "Producția de anvelope din Germania, pe avarii! - GermaniaMea.ro",
        "content": "Trăim vremuri în care tot mai multe companii mari, de renume, sunt nevoite să închidă unități de producție sau să le relocheze pentru a supraviețui. La pachet cu toate acestea vin și concedieri pe bandă rulantă. Cine s-ar fi gândit că Germania - cea mai puternică țară europeană - nu va putea ține piept haosului economic din zonă și schimbărilor de tot felul!?\n\nCa în industria auto, unde unele companii au reușit să se adapteze tranziției de la automobilele echipate cu motoare cu combustie la cele electrice și digitalizate, altele nu.\n\nDupă ce GermaniaMea.ro a anunțat AICI despre alte companii – gigant, unele cu sute de ani de experiență, care sunt nevoite să-și reducă activitatea în Bundesrepublik, acum industria anvelopelor are de suferit. Zilele trecute, sindicatul german IG Bergbau, Chemie, Energie (BCE) a avertizat că o treime din fabricile de anvelope din Germania riscă să fie închise, după cum informează Bild.de.\n\nMai exact, 4 dintre cele 12 fabrici producătoare de anvelope se află deja în procedură de oprire a producției. Oficialii sindicatului menționează că Michelin a anunțat încă din toamnă că va închide fabricile sale din Karlsruhe și Trier până la sfârșitul lui 2025 și că va întrerupe producția de anvelope pentru camioane și pe cea de produse semifinite din Homburg (Saarland).\n\nDe asemenea, producătorul francez de anvelope plănuiește să mute un centru de servicii din Karlsruhe în Polonia. Reducerile, care vor afecta peste 1.500 de locuri de muncă, sunt justificate, după cum susține sindicatul, citând oficiali Michelin, de concurența low-cost din Asia.\n\nUn alt nume important, producătorul american Goodyear intenționează să întrerupă treptat producția de anvelope în Fürstenwalde (Brandenburg) până la sfârșitul anului 2027 și să închidă fabrica din Fulda în 2025. Acest lucru va afecta aproximativ 1.800 de locuri de muncă. În acest fel, compania urmărește să obțină economii anuale de aproximativ 60 de milioane de dolari până la sfârșitul lui 2025, 100 de milioane de dolari până la sfârșitul lui 2026 și 120 de milioane de dolari până la sfârșitul lui 2027. Compania are alte trei unități de producție în Germania, situate în Hanau, Riesa și Wittlich despre care nimic nu e cert.\n\nPe lista celor care își restrâng activitatea se află și Continental care recent și-a dezvăluit planurile de reducere a personalului implicat în cercetare și dezvoltare (R&D) în cadrul diviziei sale de automotive. Grupul german care deţine şapte fabrici şi în România, a precizat că această măsură face parte dintr-un proces mai amplu de restructurare a acestei divizii. Astfel, personalul din departamentul R&D se va reduce cu 1.750 de locuri de muncă.\n\nAceastă măsură este parte a eforturilor de economisire a 400 de milioane de euro anual, din 2025. Continental a menționat că ia în considerare consolidarea locațiilor din zona Rhine-Main, însă nu a furnizat detalii suplimentare în acest sens.\n\nÎn toate aceste situații, sindicatul IG BCE acuză lipsa de implicare a autorităților și solicită o cooperare mai strânsă cu industria pentru a crește eficiența.",
        "label": "Germania"
    },
    {
        "title": "Germania: Cum să obții o reducere a impozitului fără a depune o declarație? - GermaniaMea.ro",
        "content": "Pe măsură ce anul 2023 se apropie de sfârșit, mulți oameni din Germania trăiesc cu dezamăgirea unui nivel de trai tot mai scăzut și conturi de economii aproape goale. Prețurile au crescut într-un ritm alarmant de o bună bucată de timp, ceea ce face și mai greu să aloci buget pentru sărbătorile de Crăciun sau să faci planuri financiare pentru 2024.\n\nȘi totuși, există o modalitate de a-ți crește venitul fără a fi impozitat în decembrie și în anul viitor - pur și simplu completând un formular online în noiembrie. Acesta este un sistem cunoscut sub numele de reducere a impozitului pe salarii și aproape fiecare angajat din Germania poate profita de el.\n\nAșadar, dacă nu vrei să aștepți luni de zile pentru rambursarea impozitului, iată ce trebuie să știi...\n\n[Acest articol este realizat de GermaniaMea.ro – un site pentru românii care caută de muncă în Germania .]\n\nCe este reducerea impozitului pe salarii?\n\nReducerea impozitului pe salarii - cunoscută în germană drept Lohnsteuerermäßigung - este o modalitate prin care angajații își anulează cheltuielile legate de venituri înainte de încheierea anului și încasează mai mulți bani în fiecare lună.\n\nDe obicei, angajații ar trebui să aștepte până în 2024 pentru a depune declarația de impozit și pentru a beneficia de o reducere pentru 2023. Apoi ar continua să plătească aceeași sumă de impozit ca de obicei în 2024 și ar trebui să aștepte până în 2025 pentru a anula orice cheltuieli pentru anul fiscal respectiv.\n\n* Totul despre declarația de impozit pe venit în 2023, găsești AICI .\n\nTotuși, prin intermediul Lohnsteuerermäßung , angajații le pot spune dinainte angajaților de la biroul fiscal despre cheltuielile lor și pot începe să beneficieze de taxe mai mici aproape imediat.\n\nDe exemplu, să presupunem că ai cumpărat un laptop nou cu 1.000 euro, ai cheltuit 300 euro pe formare profesională și apoi ai plătit încă 700 euro pe navetă și alte călătorii în interes de serviciu.\n\nÎn această situație, vei putea solicita o reducere a impozitului pe salariu pe baza celor 2.000 euro de cheltuieli anuale, iar această sumă va fi dedusă din fluturașul de salariu ca indemnizație neimpozitată în fiecare lună.\n\nDe exemplu, dacă depui cererea în februarie și reducerea începe în martie, 200 euro din venitul tău va fi scutit de impozit pentru fiecare dintre cele zece luni rămase ale anului.\n\n*Mai multe despre ce reguli fiscale ar trebui să cunoască toți din Germania, găsești AICI\n\nCând și cum ar trebui să depun formularul?\n\n​Din punct de vedere tehnic, puteți aplica oricând pentru reducerea impozitului pe salariu, dar dacă doriți să obțineți rabat anul acesta și nu următorul, ar trebui să încercați să depuneți cererea până pe 30 noiembrie!\n\nÎn acest fel, indemnizația ta fără taxe pentru întregul an va fi luată în considerare în fișa de salariu din decembrie și poți beneficia de avantajele reducerii înainte de Crăciun.\n\nPuteți aplica completând un formular simplu de două pagini, cunoscut sub numele de Antrag auf Lohnsteuerermäßigung (găsești AICI pe cel pentru 2023 și AICI pentru 2024). Se pot printa si completa, dar de departe cel mai simplu mod de a le trimite este prin intermediul portalului online Elster .\n\nDacă ești căsătorit(ă) și ai anumite datorii fiscale comune cu soțul/soția, poți depune o cerere pentru amândoi în același timp. Odată ce ai completat cererea, aceeași sumă anuală fără taxe se va aplica de obicei pentru următorii doi ani - deși va trebui să informezi imediat biroul fiscal dacă există modificări.\n\nCe mai e de știut despre reducerea impozitului pe salarii?\n\nÎnainte de a aplica pentru Lohnsteuerermäßigung , este important să verifici dacă, în situația ta, merită într-adevăr toată această implicare și dacă îndeplinești criteriile. Ar trebui să ai cheltuieli legate de muncă de minim 600 euro dacă vrei să aplici pentru reducerea impozitului.\n\nCu toate acestea, această limită este puțin înșelătoare, deoarece cheltuielile legate de muncă sunt contabilizate doar peste suma forfetară scutită de impozit, care în 2023 este stabilită la 1.230 euro. Aceasta înseamnă că, în realitate, vei avea nevoie de cel puțin 1.830 euro cheltuieli legate de venituri pentru a aplica.\n\nÎn concluzie, de Lohnsteuerermäßung vor beneficia doar persoanele care au cheltuieli mari legate de serviciu, cum ar fi costuri de navetă, echipamente de birou, călătorii de afaceri sau formare profesională sau închirierea unei a doua proprietăți în apropierea locului de muncă.\n\n​Acestea fiind spuse, există multe modalități în care ați putea atinge acest prag chiar dacă nu ați stabilit un preț nou pentru amenajarea unui birou anul acesta.\n\nUn lucru util de știut este că, din 2023, poți solicita înapoi până la 1.000 euro pentru lucrul de acasă/telemuncă - Das Home Office pe tot parcursul anului. De asemenea, poți solicita donații, taxe școlare, cheltuieli speciale, cum ar fi costurile medicale, dar și cheltuieli casnice privind curățenia sau anumiți meseriași.\n\nPărinții singuri, persoanele cu dizabilități și persoanele care plătesc întreținere foștilor soți sunt, de asemenea, eligibili pentru scutiri de impozite și indemnizații, așa că documentează-te.\n\nUn alt lucru esențial de reținut este că, dacă obții o reducere a impozitului pe salariu, trebuie să depui o declarație fiscală pentru anul respectiv.\n\nMulți angajați din Germania își depun declarația fiscală doar voluntar, dar dacă aplicați pentru anulări de impozit pe parcursul anului va trebui să faci dovada la biroul fiscal că aceste cheltuieli au fost reale.\n\nTermenul limită pentru declarația fiscală 2023 (dacă o depui singur fără ajutorul unui contabil) este 2 septembrie 2024.",
        "label": "Germania"
    },
    {
        "title": "Germania: Ce încărcătură neobișnuită i-a fost confiscată unui șofer român de tir? - GermaniaMea.ro",
        "content": "În urma unui control de rutină pe timp de noapte, care a avut loc sâmbătă, pe 27 mai, o patrulă de poliție din Wörth/Isar, Bavaria de Jos - Germania a oprit pe Autobahn 92 un camion înmatriculat în România.\n\nPână aici, nimic neobișnuit, doar că, deși conform documentelor prezentate, șoferul transporta schele, pe platformă „trona” nici mai mult, nici mai puțin decât un.... veritabil tanc, informează pnp.de.\n\nÎn urma controlului, oamenii legii au descoperit că nimic din ce era scris în actele de transport nu se potrivea cu încărcătura reală. Neconcordanța era cât se poate de vizibilă - înălțimea, lățimea, lungimea și greutatea nu se potriveau cu cele specificate în autorizația de transport prezentată de șoferul român.\n\nPotrivit acestora, vehiculul a fost încărcat în Franța și se afla în drum spre România. Un purtător de cuvânt al poliției germane a explicat că tancul descoperit este un așa-zis vehicul blindat de tractare și recuperare pentru lucrări de infrastructură, nu pentru uz de luptă. Și asta pentru că, în loc de țeavă de tun, tancul are montat un... braț de excavator!! Astfel, nu se poate vorbi despre un transport ilegal de arme.\n\nÎn consecință, transportul agabaritic a fost oprit într-o parcare de lângă autostradă, iar șoferului i s-a interzis să-și continue călătoria, fiindu-i confiscate toate documentele. În plus, și negocierile cu firma de expediție din România par a fi complicate. Autoritățile investighează motivele pentru care documentele erau incorecte. Compania de transport responsabilă nu a putut depune, până în acest moment, un permis valabil.\n\nPotrivit unui purtător de cuvânt al poliției federale, autoritățile nu pot exclude posibilitatea ca firma de expediție să obțină ulterior acte care să permită transportul în România. Cu toate acestea, firma implicată și șoferul camionului trebuie să se aștepte la o amendă mare, relatează presa germană.\n\n”O sumă formată din cinci cifre, în euro, s-ar putea regăsi pe sancțiune”, potrivit purtătorului de cuvânt. Autoritățile din Viechtach, Bavaria de Jos, trebuie să decidă cuantumul amenzii.\n\nÎn plus, au fost demarate cercetări pentru confiscarea bunurilor firmei responsabile cu transportul neautorizat.\n\nÎntrucât șoferului i s-a interzis să-și continue călătoria, acesta doarme în cabină de patru zile.",
        "label": "Germania"
    },
    {
        "title": "Avertizare meteo de furtuni severe în Germania! Din nou... - GermaniaMea.ro",
        "content": "În timp ce unele țări din Europa se confruntă cu temperaturi mari și disconfort termic accentuat din cauza caniculei, în Germania se anunță vreme rea.\n\nVești proaste, așadar, pentru iubitorii de fotbal prezenți la Campionatul European de aici, și nu numai! Vremea se strică, din nou, în Republica Federală, iar meteorologii au emis cod roșu și portocaliu de vijelii.\n\nMai precis, Serviciul Meteorologic German (DWD) anunță „furtuni puternice în special în sud-vestul teritoriului, cu averse abundente începând cu ora 15:00 în nordul landului Renania de Nord-Westfalia, Emsland până la Lüneburg Heath. De la prânz, furtuni puternice în vest și centru, seara și în est.”\n\nPe alocuri, va cădea grindină, de până la 5 cm, și se vor declanșa rafale puternice de vânt, cu forța unui uragan de 90 până la 120 km/h). În vestul și centrul Germaniei, meteorologii nu exclud apariția tornadelor izolate.\n\nAvând în vedere că, în aceste momente, Germania este în centrul atenției odată cu găzduirea EURO 2024, comitetul de coordonare al evenimentului a anunțat încă din această dimineață că la Düsseldorf, Dortmund, Koln și Gelsenkirchen spațiile create special pentru fani vor rămâne închise, informează TheLocal.de. De asemenea, oficialii acestor orașe au anul și serviciul special de transport cu feriboturi pentru fanii EURO 2024.\n\nPrognozele pentru zilele următoare nu sunt nici ele îmbucurătoare. Specialiștii DWD estimează că vremea rea va continua și miercuri, dar și joi, cu ploi abundente și uneori furtuni puternice dinspre sud-vest spre est.\n\nMaximele temperaturilor se vor situa între 17 până la 21 de grade Celsius în nord, 21 până la 25 de grade în centrul și 25 până la 30 de grade în sud. În afară de furtuni, vântul nu va mai face probleme. El va sufla slab până la moderat de la vest la nord-vest.\n\nJoi vor fi furtuni doar în sud-vest și vest, în rest - perioade însorite mai lungi. Temperaturile vor urca până la 25 de grade Celsius în jumătatea de nord și 25 până la 31 de grade în jumătatea de sud, cu cele mai mari valori în extremul sud-est.\n\nPentru vineri, meteorologii germani avertizează asupra unui indice de temperatură – umezeală destul de ridicat, în special în sud-est și est.",
        "label": "Germania"
    },
    {
        "title": "Germania se pregătește de Warntag! - GermaniaMea.ro",
        "content": "Săptămâna aceasta guvernul german va derula o nouă campanie prin care își pregătește cetățenii pentru situații de criză, cunoscută sub numele de Warntag ( Ziua de Alertă ). Locuitorii din Germania vor primi mesaje de avertizare de testare pe dispozitivele lor și vor auzi sirene în apropiere.\n\nMai exact, joi - 12 septembrie, la ora 11, autoritățile vor emite un mesaj de avertizare de probă - „AT- Alert” - prin intermediul telefonului mobil, radio sau televizor, conform Oficiului Federal pentru Protecție Civilă și Asistență în caz de Dezastre (BBK). Indiferent dacă telefonul mobil este în modul silențios sau în modul vibrație, mesajul va emite un ton de alertă.\n\nÎn momentul în care îl veți primi, el trebuie doar citit. În rest, nu intrați în panică și nu faceți nimic altceva! Mesajul „test de avertizare terminat” va urma să apară la ora 11:45, cu excepția cazului în care mesajul este primit prin transmisie celulară/ Cell Broadcast, caz în care nu veți primi un Entwarnung (mesaj sfârșit de alertă).\n\nAlte aplicații de avertizare sunt Nina sau Katwarn.\n\nPe lângă avertismentul text la nivel național, este posibil să auziți și sirene. Acest lucru va depinde de locul în care vă aflați în Germania. Pe 12 septembrie, autoritățile din Landkreise și Kommune pot alege să își testeze sistemele de avertizare a sirenelor, dar nu sunt obligate să o facă.\n\nIncertitudinea cauzată de izbucnirea războiului în Europa, inundațiile de vară și căldura extremă au determinat autoritățile să încerce să notifice regulat populația privind noile metode de alertă.\n\nGermania a avut primul Warntag oficial în septembrie 2020, dar a fost declarat un eșec după ce oamenii au primit mesaje de avertizare din aplicație cu o jumătate de oră întârziere.\n\nEforturile Warntag au fost sporite după inundațiile din 2021 în Renania de Nord-Westfalia și Renania-Palatinat, când mulți oameni nu au primit avertismente sau le-au primit prea târziu. 196 de persoane au murit în urma inundațiilor.\n\nÎn fiecare an, guvernul federal încearcă să mărească numărul de persoane la care ajunge mesajul de avertizare și să se asigure că mesajul este livrat cât mai prompt posibil. Anual Warntage este acum programat întotdeauna pentru a doua săptămână din septembrie.\n\nBBK a mai subliniat că testul servește nu doar pentru verificarea echipamentului, ci și pentru educarea și informarea populației despre importanța sistemului de avertizare și despre modul în care ar trebui să acționeze în caz de urgență.\n\nDespre ce semnifică tipurile de alarmare, GermaniaMea.ro a detaliat AICI .",
        "label": "Germania"
    },
    {
        "title": "Nou atac sângeros într-un parc din Germania! Doi morți, inclusiv un copil - GermaniaMea.ro",
        "content": "În ultimul timp, Germania e zguduită de tot mai multe incidente care se lasă cu victime, unele chiar ucise, ai căror autori sunt străini, imigranți. Cel mai recent a avut loc ieri, în jurul orei 11:45 (12 :45, ora României), în parcul Schöntal din centrul orașului Aschaffenburg, landul Bavaria, informează TheLocal.de.\n\nDouă persoane - un bărbat în vârstă de 41 de ani şi un băiețel de doar doi ani - au murit după ce un individ s-a năpustit asupra lor cu un cuțit.\n\nSuspectul este un afgan de 28 de ani. Inițial, acesta a încercat să fugă de la locul crimei pe șinele de cale ferată din apropiere, compania feroviară germană Deutsche Bahn oprind temporar circulația trenurilor din zonă.\n\nO altă persoană care a fost martoră la atac este, de asemenea, reținută pentru interogatoriu, dar nu este suspectată de fapte ilegale, dar a cerut martorilor să prezinte fotografii și videoclipuri ale incidentului.\n\nO anchetă se desfăşoară într-un „ritm susţinut”, anunţă poliţia, care refuză să „speculeze” cu privire la motivul atacului.\n\nAtacatorul ar fi vizat un grup de cinci copii de la o grădiniță care se aflau în parc, împreună cu educatorii, mai relatează presa germană, care-l citează pe Ministrul regional de interne al Bavariei, Joachim Herrmann. Între cele două victime nu există vreo legătură. Adultul de 41 de ani ar fi trecut accidental prin parc și l-ar fi văzut pe suspect când se îndrepta înarmat spre grupul de copii din parc. În încercarea de a-l opri, i-a căzut victimă afganului, la fel și băiețelul, despre care sursa citată scrie ca e de „origine marocană”.\n\nAlte trei persoane au fost transportate la spital pentru tratament după atac, printre care și o fetiță de doi ani din Siria. În același timp, o educatoare (59 ani) și-a rupt brațul încercând să fugă de atac.\n\nSuspectul ar fi avut probleme psihice și ar fi primit tratament de mai multe ori. Potrivit lui Herrmann, afganul a ajuns în Republica Federală în 2022, prin Bulgaria, și a cerut azil fără succes. El ar fi trebuit să plece la sfârșitul anului trecut, după ce s-a oferit să părăsească țara în mod voluntar\n\nNu este cunoscut cu antecedente penale, iar informațiile inițiale privind motivele atacului duc „foarte puternic în direcția bolii sale mentale evidente”. O percheziție a locuinței suspectului într-un centru de azil nu a produs „nicio dovadă a unei atitudini islamiste radicale”, anchetatorii au găsit în schimb medicamente psihiatrice.\n\n„M-am săturat să văd astfel de acte violente aici la fiecare câteva săptămâni. Comise de către făptași care au venit la noi să găsească protecție aici. Toleranța greșit înțeleasă este complet nepotrivită”, a declarat după gravul incident, cancelarul german Olaf Scholz.\n\nEl și-a exprimat compasiunea față de victime și familiile lor și a vorbit despre un incredibil „act de teroare”.\n\n„Descoperirile trebuie să ducă la consecințe imediate – doar să vorbim nu este suficient”.\n\nAtacul de la Aschaffenburg vine într-o perioadă în care Germania se află în plină campanie electorală, după prăbușirea coaliției lui Scholz în noiembrie. Social-democrații de centru-stânga ai cancelarului se află, în prezent, pe locul trei în sondaje, în urma blocului conservator CDU-CSU și al Alternativei de Extremă Dreapta (AfD), ambele formațiuni promițând o reprimare a imigrației.\n\n„Lucrurile nu pot continua așa”, a declarat liderul conservator Friedrich Merz pe platforma de socializare X după atac. „Trebuie și vom restabili legea și ordinea!”\n\nÎn acest sens, principala candidată a AfD, Alice Weidel, și-a reînnoit apelul pentru ca CDU-CSU să colaboreze cu partidul pe care-l reprezintă și a îndemnat într-un mesaj, tot pe X, la deportarea în masă a migranților.\n\n„Nu trebuie să mai existe morți”, a mai spus Weidel.\n\nLa rândul său, premierul Bavariei și liderul CSU, Markus Söder, a cerut o politică de „toleranță zero” pentru migrație.\n\n„Migrația ne copleșește țara. Acest lucru nu se aplică doar din perspectivă financiară”, a subliniat el,\n\nBundesrepublik este în alertă maximă, după atacul de luna trecută, din Magdeburg, când o mașină a intrat în plin în vizitatorii unui târg de Crăciun din estul orașului (despre care GermaniaMea.ro a relatat AICI ). 6 oameni au murit și aproape 300 au fost răniți atunci. Securitatea în spațiile publice ale Germaniei este un subiect major de dezbatere înaintea alegerilor anticipate din 23 februarie.",
        "label": "Germania"
    },
    {
        "title": "Pontajul, noua îndatorire a angajatului din Germania - GermaniaMea.ro",
        "content": "De ani buni, se știe că românii reprezintă o forță de muncă de bază în străinătate. Din păcate, nu puține au fost cazurile când ei s-au plâns autorităților că nu le este respectat programul de muncă din contracte. Vestea bună vine zilele acestea din Germania, care, începând de azi, va introduce un control strict al programului de muncă - ArbZG , iar evidenţa orelor de muncă se va ţine atât electronic, cât și în scris.\n\nAstfel, este bine şi pentru angajator pentru că are o evidenţă strictă a prezenţei la serviciu, dar mai ales pentru angajaţi pentru că vor putea evalua la finele lunii sau la finalul contractului, după caz, care este toată activitatea depusă şi care sunt drepturile salariale cuvenite, mai ales în situaţia în care efectuează ore suplimentare. Acest lucru este valabil și în cazul muncitorilor sezonieri.\n\nDupă cum GermaniaMea.ro a amintit AICI , în urma unei hotărâri judecătorești a Tribunalului Federal de Muncă ( Bundesarbeitsgericht - BAG) din toamna anului trecut, companiile nemțești sunt obligate începând cu 4 martie să stabilească un sistem de urmărire a timpului de lucru, astfel încât angajații să își poată înregistra cu ușurință orele prestate în mod real.\n\nDe ce este introdus noul sistem de urmărire a timpului de lucru?\n\nÎn urma unei hotărâri defectuos aplicate din 2019 a Curții Europene de Justiție (CEJ), BAG a anunțat că va introduce propriul sistem obligatoriu din punct de vedere juridic, pentru a urmări orele lucrate în Germania, informează iamexpat.de.\n\nPotrivit cifrelor Institutului Federal de Cercetare a Ocupării Forței de Muncă, oamenii din Germania au lucrat 702 milioane de ore suplimentare neplătite în 2022, față de 583 milioane de ore de ore suplimentare plătite.\n\nPână acum, nu a existat o cerință legală larg răspândită ca angajatorii să înregistreze oficial orele de lucru, mulți angajați din Germania lucrând într-un sistem bazat pe încredere cu șefii. Singura excepție de la această regulă a fost pentru angajații cu salariul minim, cărora li se cere să își înregistreze orele specifice.\n\nÎn industriile în care sunt practicate forme grave de exploatare prin muncă, cum ar fi ospitalitatea și construcțiile, angajatorilor li se cere, de asemenea, să urmărească orele pe care personalul le lucrează duminica și în sărbătorile legale.\n\nAstfel, se dorește protejarea angajaților de orele de lucru excesive/burnout sau epuizarea prin muncă și de orele suplimentare neplătite.\n\nCum se va face pontajul?\n\nAngajatorii trebuie să fi evaluat deja dacă sistemul lor existent de înregistrare a timpului de lucru se aliniază cu cerințele deciziei BAG. Pur și simplu furnizarea unui simplu sistem electronic de înregistrare a timpului net al angajaților la locul de muncă nu este suficientă. Unii angajatori au anunțat că au introdus sisteme electronice de pontaj de ultimă generație, cu aplicații mobile customizate. Legea prevede că angajatorii au flexibilitate în alegerea sistemului de înregistrare, astfel că pontajul se poate face atât electronic, cât și scris.\n\nCeea ce este nou introdus și acceptat de ambele părți este ca și angajatul să-și facă propriul pontaj, adică să verifice și să aprobe orele pe care le-a prestat. Astfel, atât datele angajatorului, cât și ale angajatului trebuie să corespundă.\n\nDar, din cauza lipsei de progres notabil în procesul legislativ din Germania, în prezent rămâne în vigoare și actuala situație juridică, inclusiv foile de pontaj, tabelele Excel. Cu toate acestea, hotărârea CEJ stipulează că sistemul ar trebui să fie urmărit pentru a nu fi falsificat.\n\nSe impune altă lege, dar se aplică tot cea veche\n\nCum inovațiile propuse de Ministerul Federal al Muncii și Afacerilor Sociale - Bundesministerium für Arbeit und Soziales (BMAS) nu au fost încă implementate legal, prevederile existente ale ArbZG continuă să se aplice în forma de până acum, cu noutatea amintită mai sus.\n\nRămâne valabilă excepția de la obligația de a înregistra programul de lucru pentru angajații seniori.\n\nConform secțiunii 87, alineatul 7 din Legea Constituției Lucrărilor (BetrVG), comitetul de întreprindere are drept de co-determinare în ceea ce privește organizarea evidenței timpului de lucru. O încălcare a obligației de înregistrare a orelor de lucru nete nu poate fi sancționată direct.\n\nO comparație între cât timp din viață petrec angajații din Germania și cei din România muncind, găsești AICI .",
        "label": "Germania"
    },
    {
        "title": "Un produs românesc, retras de urgență de pe piața germană! - GermaniaMea.ro",
        "content": "Faima delicioșilor mici românești a ajuns demult peste hotare. Chiar săptămâna trecută, Comitetul Permanent pentru Lanţul Alimentar şi Sănătatea Animalelor (SCFCAH) a decis să acorde o derogare României pentru folosirea bicarbonatului de sodiu şi a carminului, aditivi necesari preparării pastei de mici. Prin decizia SCFCAH, României i permite să exporte, în continuare, mici în Uniunea Europeană.\n\nDoar că, un subiect tratat de presa germană stârnește multă vâlvă în privința acestui preparat care a făcut cunoscută România în lume. În mai multe magazine din Germania a fost emisă o alertă alimentară, din cauza unui aliment foarte popular printre români, dar care e și preparat în România.\n\nProdusul în cauză reprezintă „mici” congelați, sub emblema Cris-Tim, adesea cunoscuți în Germania și sub denumirea de Cevapcici - rulouri congelate din carne tocată de vită și porc, cu adaos de apă și slănină.\n\nPotrivit cotidianului german Bild.de, carnea de mici e alterată. Testele efectuate ar fi indicat o încărcătură microbiană ridicată, ce poate reprezenta un risc major pentru sănătate.\n\nAlerta a fost lansată de firma distribuitoare Monolith Frost GmbH din Leopoldshöhe (Renania de Nord-Westfalia), care a emis o notificare oficială prin care avertizează consumatorii să evite consumul rulourilor congelate de carne „Mici” (900 g, vită și porc), care au termen de valabilitate 16 martie 2025.\n\nProdusul a fost distribuit la nivel național în Germania, în special prin lanțul de magazine Mix Markt, care numără aproape 400 de sucursale. Nu este exclus, însă, ca produsul cu pricina să fi fost vândut și în alte magazine alimentare, din alte rețele comerciale.\n\nCotidianul german mai precizează că alte state federale, unde produsul a fost distribuit masiv, sunt Baden-Württemberg, Bavaria, Berlin, Brandenburg, Bremen, Hamburg, Hesse, Mecklenburg-Pomerania de Vest, Saxonia, Saxonia Inferioară, Renania-Palatinat, Saarland, Saxonia-Anhalt, Schleswig-Holstein și Turingia.\n\nCei care au cumpărat micii sunt sfătuiți să nu-i consume sub nicio formă și sunt îndemnați să returneze produsul la orice magazin. Nu e nevoie de bon fiscal , iar contravaloare produsului este plătită pe loc. De asemenea, nu este recomandat ca produsul cu probleme să fie oferit spre consum animalelor. Riscul este mult prea mare!\n\nÎntr-un comunicat de presă, Cris-Tim susține că a demarat imediat o verificare internă, trimițând probe la laboratorul acreditat internațional JS Hamilton din Polonia.\n\n„Rezultatele obținute confirmă că produsul respectiv este conform cu standardele europene, inclusiv cu Regulamentul 2073/2005, care reglementează criteriile microbiologice pentru siguranța alimentelor. Mai precis, analizele atestă respectarea cerințelor esențiale, în privința parametrilor Enterobacteriaceae și bacterii mezofile aerobe, conform Reg 2073/2005,” se arată în comunicatul de presă.\n\nPotrivit producătorului român, toate produsele Cris-Tim exportate sunt conforme cu reglementările Uniunii Europene.\n\n„Este important de menționat că absolut fiecare lot de produse este verificat pentru a se asigura că respectă toate normele și standardele de igienă și siguranță în ceea ce privește sănătatea publică”, mai spune producătorul român în documentul citat.",
        "label": "Germania"
    },
    {
        "title": "De ce este atât de scump combustibilul în Germania acum? - GermaniaMea.ro",
        "content": "Costul benzinei și motorinei a crescut puternic în Germania în această lună august, șoferii plătind semnificativ mai mult pe litru decât în urmă cu o lună, informează TheLocal.de.\n\nIată ce se află în spatele acestui salt de preț și cum pot găsi proprietarii de mașini oferte mai bune.\n\nCât de puternic au crescut prețurile la combustibil în ultima vreme? Foarte mult, mai ales când vine vorba de motorină. În ultimele patru săptămâni, Asociația Automobiliștilor din Germania (ADAC) a raportat o creștere uimitoare cu 15 cenți a costului motorinei, punându-l aproape la același preț cu benzina.\n\nÎn prezent, prețul mediu al unui litru de motorină în Germania este de 1,7(85) euro - cel mai mare preț din februarie 2023. Acest lucru îl face cu doar 8 cenți mai ieftin decât benzina de obicei scumpă Super E10.\n\nDiferența mică de preț între cele două tipuri de combustibil este notabilă totuși, mai ales că acciza pe motorină e cu 20 de cenți mai mică decât cea pe benzină, iar benzina a crescut și ea ca preț. În mai, motorina costa cu aproximativ 23 de cenți mai puțin decât un litru de benzină.\n\nÎntre timp, șoferii care își alimentează mașina cu benzină plătesc în prezent o medie de 1,8(68) euro pentru un litru de Super E10 - cu aproximativ 7 cenți mai mult decât plăteau acum o lună.\n\nPrețul combustibilului la pompă este puternic influențat de prețul țițeiului pe piețele internaționale. Acest activ volatil poate varia între prețuri ridicate și scăzute în funcție de perioada anului, situația politică și nivelul cererii și ofertei.\n\nÎn acest moment, furnizorii cheie de țiței par să aibă stocuri în scădere. De exemplu, SUA au raportat o scădere neobișnuit de puternică a stocurilor naționale de țiței în ultimele săptămâni. Alți producători importanți de țiței, cum ar fi Rusia și Arabia Saudită, au furnizat mai puțin petrol partenerilor de câteva luni.\n\nOferta scăzută vine într-o perioadă a anului în care cererea este, în mod normal, mai mare decât de obicei: oamenii tind să călătorească mai mult cu mașinile în august și ajung să-și umple rezervorul mai des. În același timp, există în prezent o cerere mare de combustibil pentru încălzire. Această „furtună perfectă” a dus la o situație în care un baril de țiței costă în prezent 87 de dolari - cel mai mare din tot anul.\n\nPotrivit ADAC, totuși, acești factori economici nu spun întreaga poveste. Asociația Automobiliștilor arată că nivelul prețurilor la benzinării este excesiv de luni de zile, majoritatea operatorilor de benzinării crescând prețurile.\n\nOperatorii majori precum Aral, Shell și Jet tind să preia conducerea față de concurență atunci când stabilesc prețurile, așa că ADAC recomandă șoferilor să caute întotdeauna cel mai ieftin operator pentru a ajuta la menținerea prețurilor scăzute.\n\nAvând în vedere că țițeiul va deveni și mai rar pe măsură ce cererea rămâne ridicată, șoferii vor trebui probabil să țină seama de prețurile care rămân la nivelul actual sau chiar vor crește pe tot parcursul anului.\n\nDar chiar dacă prețurile barilului de petrol se relaxează oarecum pe piețele internaționale, șoferii din Germania se pot aștepta totuși să simtă scumpirea de la pompa de benzină pe termen lung. Asta pentru că, din ianuarie 2024, guvernul vrea să majoreze taxa de CO2 pe combustibilii fosili de la 30 la 40 de euro pe tonă, ajungând la 50 de euro pe tonă în 2025.\n\nAcciza pe CO2 urmează să fie transferată în așa-numitul Fond pentru Climat și Transformare, un fond special înființat de Guvernul Federal pentru investiții de mai multe miliarde în protecția climei și transformarea economiei.\n\nÎn același timp, taxa mai mare pe CO2 este menită să încurajeze șoferii pe benzină și motorină să treacă la alternative mai ecologice, cum ar fi o mașină electrică.\n\nCum se pot evita prețurile mari?\n\nDeși, din păcate, șoferii au un control limitat asupra prețului combustibilului la pompă, există câteva lucruri pe care le puteți face pentru a menține costurile cât mai mici posibil.\n\nO strategie cheie este să fii atent la momentul din zi în care alegi să-ți umple rezervorul. În loc să mergeți dimineața înainte de muncă, poate fi mult mai rentabil să faceți plinul seara.\n\nPotrivit unui studiu ADAC, a merge la benzinărie între orele 18:00 și 19:00 sau între 21:00 și 22:00 vă poate ajuta să economisiți până la 9 cenți pe litru, comparativ cu un plin făcut într-o perioadă aglomerată, începând de la 7:00.\n\nO altă tactică cheie pentru a evita prețurile frauduloase este de a căuta cea mai ieftină ofertă de la benzinării. Mulți oameni nu știu că prețurile pot diferi cu până la 7 cenți pe litru, benzinăriile de pe autostradă fiind printre cele mai scumpe.\n\nȘoferii pot folosi aplicațiile pentru combustibil pentru a vedea prețurile actuale ale multor dintre cele peste 14.000 de benzinării din Germania - și, dacă conduc la cea mai ieftină, promovează, astfel, concurența pe piața combustibililor și ajută la scăderea prețurilor.\n\nÎn cele din urmă, șoferii care doresc să economisească niște bani ar trebui să fie atenți la propriul stil de condus. Oamenii care conduc într-un ritm constant și nu pun piciorul pe accelerație atât de des tind să consume mult mai puțin combustibil decât cei care apasă în mod regulat pedala. De fapt, poți folosi cu până la 20% mai puțină benzină, adoptând un stil de condus relaxat și mai lent, care, de asemenea, te va ajuta să economisești bani la pompă pe termen lung.",
        "label": "Germania"
    },
    {
        "title": "Politician român, desfigurat în bătaie în Germania - GermaniaMea.ro",
        "content": "Alternativa pentru Germania (AfD) a câștigat teren în sondajele naționale recente, atingând un record de 23% în august și menținând acest nivel de sprijin. În unele zone ale țării, și anume Saxonia, partidul de extremă dreapta se află în fruntea sondajelor cu 35% din voturi, dublu față de cele ale partidelor guvernamentale federale la un loc.\n\nDoar că această ascensiune a AfD și competiția politică în sine naște multe conflicte. Tino Chrupalla (48 ani), unul dintre cei doi lideri ai AfD pentru Germania, care urma să vorbească miercuri, cu ocazia Zilei Unificării Germaniei, la un miting electoral din Bavaria, a fost implicat într-un „incident violent” la Ingolstadt, cu o seringă. Nu se prea cunosc prea multe date despre această situație, autoritățile germane preferând să păstreze momentan tăcerea cu privire la anumite detalii. Un comentator politic a numit, însă, cazul drept o „tentativă de asasinat”.\n\nPolițiștii au îndemnat pe oricine cu poze și materiale video să ia legătura cu ofițerii.\n\nChrupalla este unul dintre cei doi lideri ai partidului din 2019 și împarte funcția cu Alice Weidel care fost recent escortată într-o locuință sigură împreună cu familia ei, după ce ofițerii de securitate au aflat despre un atac planificat asupra acesteia. Ea a lipsit de la mitingul partidului său de la Mödlareuth care urma să fie punctul culminant al campaniei electorale a AfD în statul german Bavaria, înainte ca alegătorii să se îndrepte duminică, 8 octombrie, la urne. Weidel a cerut electoratului bavarez să-i dea prim-ministrului Markus Söder de la partidul de centru-dreapta Uniunea Socială Creștină o lecție la urne.\n\nLiderii AfD nu sunt singurii politicieni ai partidului de extremă dreapta care se confruntă cu amenințarea cu violență la adresa sa ori a familiei.\n\nUn alt caz a atras atenția din cauza violenței care a lăsat urme... la propriu, iar protagonistul este un politician de origine română. Totul s-a întâmplat pe 12 August când Andreas Jurca, liderul AfD din Augsburg și candidat la parlamentul bavarez, a fost atacat fizic, dar poliția nu a vrut să dea detalii până azi.\n\nJurca se plimba alături de un prieten în Oberhausen după o petrecere de campanie, când s-au întâlnit cu un grup de alte persoane. Fără nicio provocare, Jurca susține că a fost abordat și i s-a cerut să-și confirme identitatea.\n\n„A ta e mutra din afișul electoral pentru alegerile de stat?” Jurcă a răspuns că „da”. „Atunci ia de aici” și, instantaneu, a fost lovit cu pumnul în față de o altă persoană.\n\nDupă lovitură, Jurca, care a suferit o pierdere parțială a memoriei, crede că a fost și el bătut în timp ce se afla la pământ și a auzit expresia „Scheiß nazist” (care se traduce prin „nazistul naibii”). A suferit vânătăi grave pe față și pe corp, precum și o fractură la picior.\n\nUn purtător de cuvânt al parchetului din Augsburg a declarat joi pentru Spiegel: „Săptămâna trecută au fost executate două mandate de percheziție și au fost percheziționate locuințele a doi bărbați (19 și 21 de ani). Un telefon mobil a fost confiscat și acum este în curs de evaluare”.\n\nPe baza aspectului și a accentului atacatorilor, politicianul AfD cu origini românești a speculat că cele două persoane care l-au agresat erau imigranți și crede că „violența a avut motivație politică”.\n\nPolițiștii au făcut cercetări de atunci. Potrivit purtătorului de cuvânt al parchetului, ancheta vizează în prezent ipoteza de vătămare corporală periculoasă.\n\nOamenii legii l-au contrazis și au spus că ambii suspecți sunt cetățeni germani, dar nu au furnizat nicio informație despre un posibil trecut de migrație. La rândul său, purtătorul de cuvânt al poliției nu a oferit publicației Spiegel nicio informație despre motivul făptuitorului.\n\nDupă lovirea brutală, au apărut îndoieli persistente, cu acuzații că Jurca ar fi orchestrat singur agresiunea împotriva sa. La sfârșitul lunii august, chiar un pensionar a depus o plângere împotriva politicianului AfD pentru presupusa falsificare a unei infracțiuni și incitare la ură la poliția din Augsburg.\n\nExistă, de asemenea, câteva întrebări fără răspuns cu privire la încident, cum ar fi dacă era sau nu în stare de ebrietate. În plus, rămâne deschis motivul pentru care nu a vorbit cu însoțitorul său, care era prezent la jaf, timp de câteva zile după actul violent.\n\nCu toate acestea, procuratura din Augsburg nu a inițiat încă o investigație oficială împotriva lui Andreas Jurca, deoarece nu a existat o suspiciune inițială de implicare a acestuia în comiterea unei infracțiuni, a declarat purtătorul de cuvânt.\n\nAndreas Jurca este născut în orașul Oțelul Roșu și are rădăcini germane. El face parte din minoritatea germanilor din Banater Bergland, iar la momentul căderii comunismului, familia lui a plecat în Germania ca refugiați. Andreas Jurca avea patru ani la acea vreme. Timp de aproape un an, familia a locuit într-un azil din Kirchdorf an der Iller, într-un spațiu mic, împărțind patul cu sora sa.",
        "label": "Germania"
    },
    {
        "title": "Microbuz, cu destinația România, accident grav în Germania - GermaniaMea.ro",
        "content": "În weekend-ul ce tocmai a trecut, un microbuz cu 13 oameni, care se îndrepta spre România, a fost implicat într-un accident pe o autostradă din Germania.\n\nMai exact, pe 30 septembrie, departamentele de pompieri Mühlhausen și Wachenroth, precum și departamentul de pompieri Schlüsselfeld din districtul Bamberg au fost alertate cu privire la un eCall, fără răspuns vocal, pe autostrada A3 dintre zona de deservire Steigerwald și nodul Höchstadt Nord, după cum informează Asociația de Pompieri din districtul Bamberg.\n\nUn eCall este un sistem automat de apeluri de urgență care este declanșat, de exemplu, în cazul unui accident. Acest sistem este obligatoriu pentru vehiculele noi în Uniunea Europeană de câțiva ani.\n\nEvenimentul a avut loc în cursul dimineții, când o dubă, cu destinația România, a intrat într-o coliziune cu un alt autovehicul, lovindu-l în spate. Până în prezent, circumstanțele exacte care au condus la producerea accidentului rămân neclare.\n\nÎn urma impactului, a rezultat rănirea a 13 persoane, dintre care două au suferit leziuni grave și au necesitat asistență medicală specializată. Printre victime se numără și doi copii. Una dintre persoanele grav rănite a fost transportată cu elicopterul la un spital din apropiere, starea ei de sănătate fiind sub observație, însă viața ei nu este considerată în pericol imediat.\n\nLa fața locului au intervenit 50 de pompieri, numeroși angajați ai serviciilor medicale de urgență, polițiști și angajați ai Johanniter, serviciul de asistență în caz de accidente.\n\nTraficul a fost blocat până după-amiază pe două benzi și s-a circulat doar pe banda de urgență.",
        "label": "Germania"
    },
    {
        "title": "Proiect de lege privind legalizarea canabisului! - GermaniaMea.ro",
        "content": "După o lungă discuție, guvernul german își prezintă planurile exacte de legalizare a canabisului în țară.\n\nPartidele federale: social-democrații (SPD), liberali democrații (FDP) și partidul verzilor s-au angajat inițial să legalizeze marijuana în acordul lor de coaliție, la scurt timp după alegerile din 2021. De atunci, a fost una dintre cele mai așteptate piese legislative.\n\nLauterbach și Özdemir sunt programați să prezinte legea miercuri prezentând planurile exacte ale guvernului pentru legalizare. După aceea, proiectul va trece și prin Bundestag, care va dezbate și, eventual, chiar va modifica legea – deci legea prezentată nu este neapărat versiunea finală.\n\nMulte detalii despre ceea ce se zvonește a fi în lege au apărut deja în rapoartele presei germane. Este posibil ca cei doi miniștri să fi făcut unele modificări la acestea, iar Bundestagul ar putea face și unele amendamente în următoarele luni – dar iată ce știm până acum:\n\nPersoanele individuale pot transporta până la 25 de grame de canabis pentru consumul propriu, fără consecințe legale.\n\nFiecare persoană poate avea până la trei plante de canabis pe care să le cultive. Dacă este adevărat, aceasta marchează o schimbare față de proiectul inițial, care prevedea permisiunea a trei plante pentru familie, mai degrabă decât trei plante pentru persoană.\n\nPlanurile de a permite vânzarea în magazine cu licență specială sau de a permite farmaciilor să vândă canabis, par să fi fost abandonate. În schimb, se zvonește că proiectul de lege planifică un lanț de aprovizionare foarte controlat și reglementat de guvern. Vânzările controlate vor avea loc în magazine licențiate, în sediul proiectelor regionale monitorizate științific.",
        "label": "Germania"
    },
    {
        "title": "Cum mai păcălesc șmecherii din România autoritățile germane? - GermaniaMea.ro",
        "content": "Numărul persoanelor care vin din Ucraina în Germania ca refugiați de război este în continuare în creștere. Ucrainenii au în prezent un statut special în Republica Federală și primesc beneficii sociale încă de la începutul șederii în această țară, spre deosebire de solicitanții de azil sau de refugiați din alte țări.\n\nS-a observat recent că unii dintre ei au, pe lângă cetățenia ucraineană, o altă cetățenie a unei țări UE, de exemplu din România sau Ungaria.\n\nCu toate acestea, dacă se identifică exclusiv ca cetățeni ucraineni, sunt eligibili pentru beneficii oferite de statul german. Astfel de cazuri sunt în creștere în prezent, în special în landul Baden-Württemberg. Acest lucru a ridicat suspiciunea autorităților că unii oameni încearcă să obțină sume de bani provenite din ajutoare sociale prin fraudă, informează publicația online Focus.de.\n\nEscrocheria prin metoda „ucraineanul” a fost observată deoarece unii dintre acești presupuși refugiați de război nici măcar nu vorbeau limba ucraineană, iar acest lucru a fost raportat frecvent de diferite birouri federale din regiune. De asemenea, în majoritatea cazurilor, aceștia erau români și maghiari din regiunea de graniță Zakarpattia, care au doar cetățenie ucraineană.\n\n„În fața autorităților de imigrație s-au prezentat persoane care puteau comunica doar în limba română sau maghiară și s-au putut identifica cu pașapoarte ucrainene recent eliberate”, a declarat un purtător de cuvânt din cadrul Ministerului Justiției și Migrației din Baden-Württemberg.\n\nÎn consecință, autoritățile de imigrație au solicitat mai multe scrisori de informare, stabilind un proces de revizuire mai complex.\n\nPotrivit informațiilor, din 25 mai 2023 și până în prezent, aproximativ 1.380 de cazuri au fost raportate pentru revizuire în Baden-Württemberg și care sunt suspectabile de a fi falși ucraineni. Între timp, 58 de persoane care s-au înregistrat doar cu pașaport ucrainean s-au dovedit a avea, de fapt, cetățenie maghiară și cam tot atâtea cu cetățenie română.\n\nAstfel de cazuri au fost înregistrate în orașe precum Biberach, Sigmaringen sau Lindau.\n\nCeea ce s-a observat în aceste localități din Germania odată cu creșterea bruscă a numărului de refugiați este faptul că asistații sociali sunt dificili, se comunică greu cu ei, iar uneori devin violenți, motiv pentru care s-a apelat la serviciile de securitate.\n\n„Ne aşteptăm, în mod firesc, ca autorităţile ucrainene să lucreze cu atenţie atunci când emit documente şi să excludă utilizarea abuzivă”, a declarat Siegfried Lorek, secretar de stat în Ministerul Justiţiei. El solicită, de asemenea, încetarea schimbării cercurilor juridice și a accesului direct asociat la banii cetățenilor. Acest proces creează prea multe stimulente pentru refugiați să vină în Germania.\n\n„Ca urmare, numai Baden-Württemberg a primit mai mulți refugiați din Ucraina decât întreaga Franță. „Nu se poate continua așa”, spune Lorek.\n\nPotrivit Agenției Federale pentru Ocuparea Forței de Muncă, un total de 700.000 de ucraineni din Germania beneficiază în prezent de Burgergeld - alocația pentru cetățeni.\n\nAutoritățile din Germania au descoperit recent un nou tip de a obține foloase necuvenite practicat de cetățenii români.",
        "label": "Germania"
    },
    {
        "title": "Germanii, printre cei mai mari amatori ai muncii de acasă din Europa - GermaniaMea.ro",
        "content": "Pandemia COVID-19 a dus la o creștere semnificativă și rapidă a adoptării muncii la distanță, deoarece indivizii și organizațiile au răspuns grijilor legate de pericolul contaminării și restricțiilor impuse de guvern asupra activităților comerciale și sociale. Cele mai recente rezultate sugerează că, la nivel mondial, acordul privind telemunca/lucrul la distanță/WFH – work from home, respectiv Das Homeoffice, continuă să fie foarte apreciat de către angajați, chiar și după ce pandemia a fost declarată eradicată oficial.\n\nClădirile de birouri din Germania sunt la doar 40% din capacitatea lor ocupate, conform unui studiu care sugerează că pandemia a avut un efect de durată asupra locului de muncă.\n\nÎn Europa, angajaţii germani profită la maximum de munca de acasă în comparaţie cu alte ţări de pe bătrânul continent. Potrivit unui studiu al Institutului ifo din Munchen , Germania s-a clasat pe locul al doilea din 17 ţări europene, cu o medie de puţin peste o zi de telemuncă pe săptămână. Ea a fost depășită de Marea Britanie, cu 1,5 zile.\n\nDintre cele 34 de ţări chestionate la nivel mondial, Canada cu 1,7, Statele Unite cu 1,4 şi Australia cu 1,3 zile pe săptămână sunt înaintea Germaniei. Media este de puţin sub 0,9 zile. În Europa, Finlanda şi Ţările de Jos au, de asemenea, aproximativ o zi pe săptămână. În România și Austria este de 0,8 zile, în Polonia şi Italia - de 0,7, iar în Franţa şi Danemarca - de 0,6.\n\nPotrivit aceluiași studiu, 67% dintre angajații cu normă întreagă lucrează cinci zile pe săptămână la sediul angajatorului. 26% au încheiate contracte in sistem hibrid, în care își împart săptămâna de lucru între domiciliu și birou, în timp ce 8% dintre angajații cu normă întreagă lucrează în întregime de acasă.\n\nExistă un decalaj între numărul de zile WFH pe săptămână dorit de angajați și cel planificat de angajatori. În timp ce angajații ar dori să lucreze în medie 2,0 zile pe săptămână pe tot globul, angajatorii plănuiesc doar 1,1 zile WFH pe săptămână. Acest decalaj este prezent în toate cele 34 de țări. În privința acestui aspect, atât pentru germani, cât și pentru români idealul ar fi de 1,8 zile pe săptămână de telemuncă.\n\nÎntrebați despre beneficiile muncii de acasă, 59,7% din respondenți au menționat că scapă de navetă, 43,8% au spus că economisesc bani pentru „pachețel” și costurile cu deplasarea, 41,9% au citat flexibilitatea atunci când lucrează, iar 38% au spus că economisesc timp pregătindu-se pentru mersul la serviciu. De altfel, contabilizat altfel, un german ar economisi circa 65 de minute lucrând de acasă.\n\nLa polul opus, conform studiului, care se bazează pe un sondaj al angajaților cu normă întreagă la nivel mondial, se află în special în Coreea de Sud - cu 0,4 zile, precum și Japonia și Grecia, cu 0,5 zile de telemuncă.\n\nÎntre timp, revenind la Germania, proprietarii de clădiri de birouri suferă. Doar 40% din capacitatea acestora sunt momentan ocupate, conform ifo, care sugerează că pandemia are un efect de durată asupra locului de muncă. De asemenea, într-o zi de lucru medie, 12,4% din tot spațiul de birouri din Germania nu este folosit.\n\nDe parcă nu ar fi de ajuns că în Republica Federală se face lobby pentru săptămâna de lucru de patru zile (așa cum GermaniaMea.ro a evidențiat AICI ), nici spionajul nu mai e ce-a fost! Și asta pentru că și potențialii spioni, care vin la birourile de recrutare ale serviciilor de informații nemțești - Bundesnachrichtendienst (BND), doresc să lucreze de acasă și preferă să nu se despartă de telefoanele mobile personale. (mai multe detalii în acest sens găsești AICI ).\n\nAstfel, Das Homeoffice a devenit o parte de rutină a vieții pentru aproximativ 25% din forța de muncă din Germania. Guvernul de coaliție condus de Olaf Scholz a promis că va acorda „profesiilor adecvate” un drept aplicabil din punct de vedere legal la „telemuncă”, cu excepția cazului în care există un caz clar că acest lucru nu se poate face în unele ramuri ale industriei, dar legislația nu s-a materializat încă.",
        "label": "Germania"
    },
    {
        "title": "Un nou tip de fraudă online! Cum e folosit quishing în Germania? - GermaniaMea.ro",
        "content": "Un nou tip de escrocherie online face ravagii în Germania! Biroul de Stat pentru Investigații Criminale Landeskriminalamt (LKA) din Renania de Nord-Westfalia și Centrul de consiliere pentru consumatori avertizează asupra creșterii fraudei cu quishing - adică phishing cu coduri QR, informează iamexpat.de.\n\nMai mulți locuitori din Germania au primit scrisori false de la Commerzbank, conform căreia destinatarii ar trebui să „reînnoiască” procedura foto - TAN. Într-unul din cazuri, în München, au existat suspiciuni de la bun început și asta pentru că destinatarul nu avea nici măcar un cont la bancă. Lipsa unei adrese personale ar indica, de asemenea, destinatarilor că scrisoarea nu ar fi putut veni de la banca reală.\n\nLKA NRW subliniază că infractorii „folosesc această metodă pentru a spiona în special datele personale și parolele care merită protejate”. În situații specifice, victimelor li se cere să-și dezvăluie detaliile bancare. Partea perfidă a înșelătoriei e că „victimele scanează un cod QR cu telefonul mobil și urmăresc linkul din spatele acestuia. În funcție de dispozitiv și de browser, este posibil să nu fie evident la prima vedere că linkul nu duce la site-ul propriu-zis al furnizorului, ci la o pagină falsă. Victimele își introduc apoi datele de acces acolo sau inițiază un transfer de bani”, explică oamenii legii.\n\nÎn ultima perioadă există diverse variante de tentativă de fraudă cu coduri QR. Cele mai uzitate în Germania au fost cele cu coduri QR false de pe stațiile de încărcare pentru mașini electrice, oferind adrese de plată malițioase pentru așa-numita încărcare sau cele pentru accesarea meniurilor restaurantelor.\n\nÎn loc să vă conducă la un meniu online, linkurile descarcă instantaneu programe malware pe dispozitivul dvs., furându-vă locația și informațiile personale.\n\nSpecialiștii în escrocherie cibernetică îndeamnă consumatorii să caute greșeli de scriere sau litere greșite în adresele URL accesate prin coduri QR și să solicite restaurantelor un meniu tipărit.\n\nO altă înșelătorie a fost folosită încă de la sfârșitul anului trecut prin care escrocii atașează mașinilor tichete de parcare false, în special în Berlin. Biletele au un cod QR imprimat pe ele, care duce la un site web cu aspect oficial, unde presupușii contravenienți ar trebui să plătească apoi o falsă amendă.\n\nDe asemenea, hoții creează coduri QR false și le plantează în magazine cu amănuntul și chiar la depozitele de mărfuri.\n\nQR, care înseamnă „răspuns rapid”, sunt coduri care pot fi citite electronic, formate din pătrate alb-negru, care stochează adrese URL, opțiuni de plată și alte servicii online accesate de o cameră a smartphone-ului.\n\nUn alt domeniu în care sunt folosite frecvent coduri QR false este industria criptomonedei sau sunt trimise pur și simplu prin e-mailuri, SMS sau mesaje WhatsApp, în care victimelor li se cere să plătească o amendă sau o factură fictive.\n\n„Escrocii urmează tendințele actuale și folosesc, de asemenea, inteligența artificială. Acest lucru le permite să trimită mesaje false care sunt din ce în ce mai greu de detectat de cele adevărate. Infractorii folosesc apoi datele furate pentru ceea ce se numește inginerie socială - o practică frauduloasă menită să abordeze o victimă într-un mod țintit pentru a crește șansele înșelăciunii”, atenționează LKA și NRW.\n\nPaginile de phishing sunt proiectate atât de inteligent încât prima accesare pare o încercare nereușită, astfel încât victimele pot introduce pur și simplu datele a doua oară și apoi pot încărca efectiv pagina web. Frauda devine evidentă abia mai târziu.",
        "label": "Germania"
    },
    {
        "title": "Germania: Care ar putea fi limita de viteză pe autobahn? - GermaniaMea.ro",
        "content": "Germania este singurul stat european fără limită de viteză pe autostrăzi/autobahn, doar că viteza dăunează mediului înconjurător, astfel că, în curând, ar putea fi impuse o serie de restricţii, informează TheLocal.de.\n\nMinistrul Mediului din Germania a reaprins o dezbatere cu privire la introducerea limitelor de viteză pe autostradă, deoarece, susține ea, „sectorul transporturilor ar trebui să facă mai mult pentru a-și atinge obiectivele climatice”.\n\nSteffi Lemke, de la Partidul Verzilor, a declarat pentru DPA că guvernul de coaliție stabilește obiective ambițioase pentru ca pe drumurile germane să circule numai mașini electrice. Practic, acest tip de autovehicule impune şoferilor să conducă cu o viteză mai moderată, pentru că altfel îşi epuizează bateriile prea repede şi-şi reduc autonomia sub o limită acceptabilă pentru şoferi, iar asta îi determină să menţină un ritm mai moderat de condus\n\n„Dar doar asta nu va fi suficient pentru a atinge obiectivele climatice în transporturi”, a adăugat ea. „Și dacă o măsură de protecție a climei nu poate fi implementată suficient de repede, acest lucru crește inevitabil presiunea asupra altor sectoare. Nu poți negocia cu criza climatică”, a mai subliniat ministrul federal al Mediului.\n\nÎn opinia sa și a mai multor experți, stabilirea limitelor de viteză pe întregul Autobahn din Germania ar reduce semnificativ emisiile de CO2. Experții cred că circulaţia cu doar 120 de kilometri la oră ar reduce semnificativ emisiile de dioxid de carbon, iar Agenția de Mediu din Germania confirmă că un trafic la viteze reduse înseamnă aer mai curat. Conform celor mai recente estimări ale German Environment Aid, introducerea unei limite de viteză de 100 km/oră pe Autobahn și de 80 km/oră pe drumurile rurale ar putea economisi aproximativ 11,1 milioane de tone de CO2 pe an.\n\nDe altfel, multe orașe, printre care și Aachen, au luat deja măsuri pentru a reduce viteza pe străzi de la 50 la 30 de kilometri pe oră.\n\nPe de altă parte, ministrul de Finanțe Christian Lindner și ministrul german al transporturilor, Volker Wissing au continuat să-și exprime opoziția. Cel din urmă a declarat pentru publicaţia germană Automobilwoche că instituirea unei limite de viteze e lipsită de relevanţă, în contextul creşterii numărului de maşini electrice, dar şi a preţurilor mai mari la carburanţii fosili, care-i fac pe şoferi să conducă mai moderat pentru a economisi în consum.\n\nMinistrul Wissing a mai spus că, dacă se doreşte un condus mai sigur şi mai eficient pe autostrăzile din Germania, cea mai eficientă soluţie ar fi decongestionarea lor de camioanele mari.\n\nȘi totuși, în iulie 2022, un sondaj al emisiunii germane ARD a constatat că majoritatea germanilor au susținut introducerea unei limite de viteză pe Autobahn. Cei care își doresc stabilirea unor limite de viteză susțin că este nevoie de astfel de limitări atât din motive de siguranță, cât și din motive ce țin de ecologie.\n\nÎn 2021, peste 2500 de persoane au murit în accidente rutiere în Germania, dintre care 318 pe autostrăzi. Cifrele au fost, însă, printre cele mai scăzute din ultimii 60 de ani.\n\nGermaniaMea.ro a relatat mai multe despre la ce sancțiuni să te aștepți dacă ai încălcat regulile în trafic, în Republica Federală, AICI .",
        "label": "Germania"
    },
    {
        "title": "Germania: Revoltător! Unii bărbați, de acord cu violența împotriva femeilor - GermaniaMea.ro",
        "content": "Violența împotriva femeilor și a fetelor rămâne una dintre cele mai sistematice și mai frecvente încălcări ale drepturilor omului la nivel mondial. Țările UE nu fac excepție, inclusiv Germania, unde unul din trei bărbați consideră violența împotriva femeilor „acceptabilă”, potrivit rezultatelor celui mai recent sondaj, pe care apărători ai drepturilor omului le-au descris drept „șocante”, informează TheLocal.de.\n\nMai exact, 33% dintre bărbații cu vârsta cuprinsă între 18 și 35 de ani au spus că ei consideră că este „acceptabil” dacă „mâna le scapă” ocazional în timpul unor dispute cu partenera lor, potrivit sondajului. Totodată, 34% au admis că au fost violenţi faţă de femei în trecut pentru a le „insufla respect”.\n\nAceste rezultate sunt „şocante”, a reacţionat Karsten Kassner de la Federal Forum Men, un grup care militează pentru egalitatea între sexe.\n\n„Este îngrijorător că o treime dintre bărbaţii intervievaţi minimalizează violenţa fizică împotriva femeilor. Situaţia trebuie să se schimbe de urgenţă', a declarat Kassner pentru grupul Funke.\n\nComandat de organizația de ajutor pentru copii Plan International Germany, sondajul a fost realizat online, între 9 şi 21 martie, pe un eşantion de 1.000 de bărbaţi şi 1.000 de femei cu vârste între 18 şi 35 de ani.\n\nAcelași sondaj a relevat că 50% dintre bărbați nu si-ar dori o relație cu o femeie care a avut mulți parteneri sexuali, în timp ce 20% dintre femeile intervievate au fost de acord cu această afirmație.\n\nDe asemenea, sondajul a arătat că așteptările în cadrul unei relații diferă foarte mult între bărbați si femei. 52% dintre bărbați consideră că rolul lor este de a fi principalul susținător financiar într-o relație și că partenera ar trebui să se ocupe, în mare parte, de gospodărie. Pe de altă parte, mai mult de doua treimi dintre femeile intervievate nu au fost de acord, dorind parteneriate egale si decizii comune.\n\nCeva mai puțin de jumătate dintre respondenți (48%) și-au exprimat, de asemenea, o antipatie față de manifestările publice ale homosexualității, spunând că se simt „deranjați” de acestea.\n\nMai mult de 115.000 de femei au fost victime ale violenţelor conjugale în 2021, potrivit datelor Politiei Federale Penale din Germania (BKA). În acelaşi an, 301 femei au fost ucise de partenerul de la acea dată sau de un fost partener.\n\nÎn același timp, datele Comisiei Europene indică faptul că o creștere importantă a violenței fizice și emoționale împotriva femeilor s-a înregistrat în timpul pandemiei de COVID-19. Potrivit unor rapoarte, apelurile la liniile telefonice de asistență pentru violența domestică au crescut de cinci ori în unele țări.",
        "label": "Germania"
    },
    {
        "title": "Cum a distrus un român o casă monument-istoric din Germania? - GermaniaMea.ro",
        "content": "Un camion înmatriculat în România a paralizat circulația pentru mai multe ore într-o localitate din Germania. Totul s-a întâmplat după ce șoferul, care conducea pe timp de noapte, a ignorat semnele de circulație și a urmat strict indicațiile sistemului său de navigație, conform informațiilor furnizate de poliție.\n\nMai exact, un mastodont de 40 de tone a rămas blocat în curtea unei ferme din Solingen-Ohlig, Keusenhof. Incidentul a determinat temporar închiderea liniei ferate S-Bahn 1, potrivit rp-online.de.\n\nȘoferul român a ignorat anterior mai multe restricții legate de greutate și a circulat cu semiremorca pe mai multe drumuri înguste.\n\n„Din păcate, asta se întâmplă destul de des aici”, spune Christa Wirth, care locuiește la Keusenhof împreună cu soțul ei de 45 de ani. „Mulți oameni nu acordă atenție semnelor de circulație.”\n\nÎn drumul său nebun, șoferul a provocat daune unui autoturism parcat regulamentar, a traversat un pod peste linia ferată care nu era omologat pentru vehicule cu o greutate de 40 de tone, în zonă fiind permisă circulația autovehiculelor cu greutate de cel mult 12 tone.\n\nEl nu s-a oprit cu autoutilitara de mare tonaj decât în momentul în care a rămas blocată între un hambar, considerat monument istoric, și o casă de lemn veche de peste 600 de ani.\n\nPotrivit departamentului de pompieri din Solingen, clădirile istorice au suferit daune semnificative, dar nu prezintă riscul prăbușirii. Principalele daune s-au înregistrat la extinderea casei, în special la pereții interiori. Un inginer structurist urmează să evalueze pagubelor în zilele următoare.\n\nPentru a extrage TIR-ul s-a dat o muncă titanică pentru a nu avaria și alte lucruri din jur. Camionul a fost remorcat în ziua următoare din curtea fermei cu ajutorul a două vehicule de tractare mai mici. Vehiculul, care transporta pachete cu pâine prăjită, a fost descărcat în prealabil, o măsură preventivă a poliției pentru a evita o nouă traversare a podului cu o greutate prea mare.\n\nDin primele date, reiese că șoferul român nu se afla sub influența băuturilor alcoolice. După simulări făcute pe computer, inginerii structurali au dat undă verde: camionul a putut fi recuperat și repoziționat în întregime pe carosabil.\n\nDogan Sainkaplan, proprietarul unui en-gros de produse alimentare din Solingen, povestește că aștepta camionul plin cu pâine prăjită să-i livreze marfa în jurul orei 8 dimineața. Dar acesta nu a mai ajuns.\n\n„Puțin înainte de ora 9 dimineața, poliția a sunat că TIR-ul a rămas blocat”, a declarat Sainkaplan care a organizat camioane de livrare de la compania sa cu care a descărcat încărcătura din vehiculul avariat. În total trei paleți, ceea ce a însemnat mai multe drumuri pentru cele două camioane de șapte tone și jumătate. „Am condus înainte și înapoi între Keusenhof și sediul nostru de patru ori”, a declarat el. Marfa nu a fost avariată.\n\nToată operațiunea a durat în jur de 15 ore.\n\nProprietarii păgubiți se întreabă acum cine va suporta costurile reparațiilor, în special cele aferente casei de lemn, și speră că șoferul responsabil va acoperi prejudiciul în cel mai scurt timp posibil.",
        "label": "Germania"
    },
    {
        "title": "Surpriză... și nu prea! AfD, marele câștigător în Germania - GermaniaMea.ro",
        "content": "Se poate spune că nu e nici pe departe vreo surpriză faptul că extrema dreaptă câștigă tot mai mult teren în Germania, iar procentele obținute la alegerile locale de duminică sunt oarecum previzibile.\n\nDar analiștii susțin că ar putea reprezenta, totuși, un motiv serios de îngrijorare. Motivul: este prima victorie pentru un partid german de extremă dreapta din 1945 până azi.\n\nPartidul extremist de dreapta Alternativa pentru Germania (AfD) a câștigat alegerile regionale din Turingia și a obținut locul al doilea în Saxonia, foarte strâns de Uniunea Creștin-Democrată (CDU), conform sondajelor de la ieșirea de la urne, informează presa germană.\n\nMai exact, AfD a obținut 33,2% din voturile exprimate în landul cu capitala la Erfurt și 30% din voturi în alegerile pentru parlamentul landului cu capitala la Dresda.\n\nLa alegerile regionale din Turingia rata de participare a fost ceva mai mare decât în 2019, circa 55% dintre alegători votând până la ora 16:00 locală, alegătorii prin corespondență nefiind luați în calcul pentru stabilirea acestui procent, scrie TheLocal.de. Același lucru se poate spune și despre Saxonia, unde prezența la vot a fost mai ridicată decât în 2019.\n\nAceste scoruri record pentru partidul extremist sunt o nouă lovitură grea pentru fragila coaliție condusă de cancelarul Olaf Scholz și confirmă un nou regres major al guvernului de coaliţie Scholz cu Verzii şi liberalii din FDP, cu un an înaintea alegerilor legislative federale din 2025. Cele două scrutine cu valoare de teste s-au derulat într-un context deosebit de tensionat, la ceva mai mult de o săptămână după atacul cu cuţit de la Solingen, despre care GermaniaMea.ro a scris AICI .\n\nPartidul Social Democrat (SPD) al cancelarului a obţinut scoruri între 6,5% şi 8,5%, Verzii au coborât sub pragul electoral în Turingia, iar FDP nu va mai fi reprezentat în niciunul din cele două parlamente regionale.\n\nPe de altă parte, acestea sunt cele mai bune scoruri obținute vreodată de AfD într-un scrutin federal sau la nivelul unuia dintre cele 16 landuri federale. La ora actuală AfD este cel mai popular partid în estul Germaniei în sondajele de opinie pentru alegerile federale care sunt programate pentru septembrie 2025 și se clasează pe locul al doilea după CDU pe ansamblul țării cu scoruri cuprinse între 16 – 19%.\n\nÎntre timp, Alianţa populistă de stânga Sahra Wagenknecht (BSW) a obţinut mai multe voturi decât toate cele trei partide din coaliţia lui Scholz, adunând 11,5-15,6% din voturi la doar opt luni de la înfiinţare.\n\nÎn partidul anti-imigrație Alternativa pentru Germania (AfD) există voci care ar dori un referendum de tip Dexit, după modelul Brexit, care să ducă la ieșirea Germaniei din Uniunea Europeană. AfD vrea o reformare a NATO în conformitate cu „suveranitatea națională germană”, iar în războiul ruso-ucrainean are simpatii pro-Putin.\n\nÎn plus, acest partid neagă schimbările climatice ca efect al acțiunilor umane, susține familia tradițională, respinge căsătoria între persoane de același sex, a cărei desființare a cerut-o în Parlament, deși co-președinta partidului, Alice Weidel, are o relație asumată cu o femeie de origine asiatică.\n\nAuto-declarat partid eurosceptic de la înfiinţarea din 2013, AfD s-a radicalizat în urma marii crize a migraţiei din 2015, a COVID-19 şi a războiului din Ucraina. Partidul extremist a cerut oprirea livrărilor de arme Ucrainei, mișcare privită cu entuziasm de cele două regiuni din fosta RDG comunistă.",
        "label": "Germania"
    },
    {
        "title": "Germania: Sfârșit cumplit pentru un român în timpul pregătirilor pentru Oktoberfest - GermaniaMea.ro",
        "content": "E forfotă mare în Munchen! Pregătirile sunt în toi pentru noua ediție din acest an a celui mai mare festival tradițional din Germania – Oktoberfest, care va debuta pe 21 septembrie. Un eveniment de maximă distracție și bucurie pentru cei mai mulți turiști care vin special în Republica Federală pentru el, dar care începe sub auspicii deloc fericite - un român și-a pierdut viața, luni, într-un accident de muncă pe Theresienwiese.\n\nTânărul Sebastian J., de 20 de ani, era angajat de o companie să testeze rollercoaster-ul „Olympia Looping” – una din cele mai mari atracții ale Oktoberfest - care urma să fie pus în funcțiune, când o gondolă s-a desprins din el. Românul a murit strivit sub roțile vagonului care se deplasa pe şine cu viteză maximă, informează Bild.de.\n\nAccidentul a avut loc la ora 10:53. Tânărul a primit îngrijiri de urgență la locul accidentului, apoi a fost preluat de echipele de salvare, care au fost nevoiți să-l resusciteze în drum spre Clinica Großhadern. Din nefericire, starea românului s-a deteriorat rapid, astfel că, în jurul orei 12.00, în ciuda eforturilor medicilor, Sebastian J. a decedat din cauza rănilor severe.\n\nOperatorul rollercoaster-ului, Otto Barth, s-a declarat profund șocat de tragicul accident. El a transmis condoleanțe familiei și prietenilor victimei, menționând că întreaga echipă este afectată de eveniment și că sprijină autoritățile în investigarea cauzelor exacte ale accidentului.\n\nDe asemenea, o echipă de criză a fost chemată la fața locului pentru a oferi sprijin colegilor muncitorului decedat. În ciuda gravității situației, pompierii au precizat că accidentul nu a fost cauzat de o defecțiune tehnică a rollercoaster-ului.\n\nUn purtător de cuvânt al pompierilor a explicat că acesta a fost un „accident industrial” care a avut loc în timpul fazei de construcție. Autoritățile locale, inclusiv poliția și TÜV, au deschis o anchetă pentru a stabili cauzele exacte ale incidentului.\n\nUn incident asemănător a avut loc în 2019, tot la Oktoberfest, în care victima a fost o persoană de origine română. Andrada avea doar 29 de ani când a murit lovită de caruselul din parcul de distracții al evenimentului. Ea era angajată la firma care administra caruselul. Andrada şi iubitul ei verificau dacă barele de siguranţă ale caruselului de tip „playball” erau fixate regulamentar, pentru a evita un accident. În acel moment, caruselul a pornit brusc şi românca a fost strivită. Tânăra n-a mai avut nicio șansă de supraviețuire.",
        "label": "Germania"
    },
    {
        "title": "Tot ce se schimbă în Germania, în aprilie 2024 - GermaniaMea.ro",
        "content": "Viața este într-o continuă schimbare, de la an la an, de la o lună la alta și, uneori, chiar de la zi la zi. A patra lună a anului aduce schimbări cu anumite consecințe pentru populația din Germania, inclusiv pentru românii care locuiesc în această țară.\n\nDe la mai multe restricții privind primirea Elterngeld (alocația parentală) și legalizarea canabisului până la costuri mai mari de încălzire și mai multe întrebări în chestionarul auto, există multe schimbări care vin în Republica Federală la început de Aprilie, chiar în Lunea Paștelui.\n\nȘi, cu riscul ca pe 1 Aprilie să fiți păcălit, angajații din anumite industrii vor primi cu zâmbetul pe buze bani în plus la salariu. Pe bune!\n\n[Detalii despre toate modificările - în articolul pregătit de GermaniaMea.ro , un site pentru românii care caută de muncă în Germania .]\n\nDupă multe dezbateri, controversata lege asupra canabisului din Germania a fost semnată oficial vineri, 22 martie. De la 1 aprilie, noua lege va permite deținerea a până la 25 de grame pentru consum personal de la vârsta de 18 ani și cultivarea a până la trei plante de canabis în propria casă cu până la 50 de grame de canabis pentru uz personal.\n\nDe asemenea, așa-numitele „cluburi sociale de canabis” sau asociații de cultivare necomerciale vor începe să funcționeze, cu un set strict de reguli. De exemplu, fumatul este interzis în locuri publice, iar membrii nu pot crește mai mult de 50 de grame pe lună.\n\nPragul de venit mai mic pentru a primi Elterngeld\n\nProaspeții părinți care beneficiază de Elternzeit (concediu pentru creșterea copilului) vor putea, începând cu 1 aprilie, să primească Elterngeld (alocația parentală) doar dacă au un venit comun al gospodăriei mai mic de 200.000 euro. Limita, redusă de la 300.000 euro cât era anterior, pentru a face economii la bugetul Germaniei pentru 2024, se aplică doar cuplurilor. Pentru părinții singuri venitul este plafonat la 175.000 euro. Începând de anul viitor, limita este programată să scadă și mai mult.\n\nGermania dorește să devină neutră din punct de vedere climatic, iar combustibilii diesel noi și mai ecologici o vor ajuta să atingă în cele din urmă acest obiectiv. Mai multe alternative noi urmează să fie introduse la benzinării în primăvară: primele două, B10 și XTL, ar putea fi disponibile oficial încă din aprilie. Cu toate acestea, înainte ca proprietarii de mașini să alimenteze, ar trebui să afle dacă vehiculul lor este pretabil la acest tip de combustibili.\n\nDe la 1 aprilie, TVA-ul la gaze și termoficare va fi majorat de la cota redusă de 7% înapoi la cota inițială de 19%. În Germania, rata a fost redusă temporar ca parte a unui pachet cuprinzător de ajutor pentru a ușura povara financiară asupra populației. A intrat în vigoare la 1 octombrie 2022, deoarece mulți oameni s-au confruntat cu creșterea costurilor la energie în urma invaziei Rusiei în Ucraina.\n\nÎntrebări noi în testul pentru examenul de conducere\n\nOricine urmează să susțină testul teoretic pentru a obține un permis de conducere german începând cu 1 aprilie are ceva mai multă muncă de pregătire. Vor fi adăugate în total încă 61 de întrebări la chestionar, atât pentru permisul obișnuit, cât și pentru mai multe categorii speciale.\n\nOricine se află pe șoselele din Germania se poate aștepta la mai multe controale de viteză și „capcane” de viteză în cadrul Săptămânii Europene a Vitezei din 15 până în 21 aprilie 2024 (de luni până duminică).\n\nAceasta include maratonul camerelor de viteză ( Blitzermarathon ) de vineri, 19 aprilie. Așa că șoferii, asigurați-vă că nu apăsați prea tare pedala de accelerație și urmăriți vitezometrul. În caz contrar, așteptați-vă la amenzi și, eventual, chiar ridicarea permisului.\n\nÎncepând cu noul semestru din aprilie, multe universități din Germania vor oferi studenților lor Deutschlandticket pentru transportul public la nivel național pentru 29,40 euro pe lună.\n\nBiletul, care costă în mod normal 49 euro, permite călătorii nelimitate cu U-Bahn, S-Bahn, tramvaie și trenuri regionale.\n\nAșa-numita indemnizație de calificare ( Qualifizierungsgeld ), care va fi disponibilă de la 1 aprilie, este menită să ofere angajaților sprijin financiar pentru a participa la cursuri de formare continuă. Aceasta va ține loc de salariu, astfel încât angajații să-și poată lua liber de la locul de muncă și să își continue pregătirea profesională, păstrându-și jobul de bază.\n\nScopul este de a crește abilitățile profesionale și adaptabilitatea angajaților și de a-i pregăti pentru orice schimbări în domeniul lor de activitate. Grantul facilitează accesul la formare profesională ulterioară și este destinat să ajute la asigurarea și îmbunătățirea capacității de angajare.\n\nDin aprilie, Azubis (prescurtarea de la Auszubildende , sau stagiarii care își obțin calificarea oficială) a căror companie este departe de locul de reședință vor avea dreptul la o indemnizație de mobilitate. Două călătorii în familie, acasă, pe lună vor fi acoperite în primul an de formare.\n\nAlocația este destinată în primul rând să acopere nevoile de deplasare ale persoanelor care au nevoie de mai mulți bani din motive profesionale, sociale sau de sănătate.\n\nDin aprilie, angajații din comerțul de vopsire și lăcuire care au absolvit un Ausbildung (curs de formare) în domeniul lor vor primi cel puțin 15 euro pe oră, în timp ce muncitorii necalificați din acest sector vor primi cel puțin 13 euro pe oră.\n\nPentru personalul de securitate din aeroporturile din Bavaria (cu excepția aeroportului din München), Mecklenburg-Pomerania de Vest, Saxonia, Saxonia-Anhalt și Turingia, salariul minim va crește la 18,32 euro dacă au promovat examenul oficial pentru a deveni agent de securitate în cadrul aviației. După aceea, tot personalul de securitate va primi 16,95 euro. Salariul minim general în Germania este în prezent de 12,41 euro pe oră.\n\nNoi rute internaționale de tren care leagă Germania cu Austria și Italia\n\nÎncepând cu 8 aprilie, primul dintr-o serie de trenuri noi de la căile ferate naționale austriece (ÖBB) va funcționa pe rute precum Munchen-Innsbruck-Bolzano și Munchen-Innsbruck.\n\nÖBB le promite pasagerilor o experiență de călătorie superioară, cu facilități îmbunătățite, inclusiv scaune multi-reglabile cu confidențialitate sporită, opțiuni suplimentare de depozitare, stații de încărcare integrate și semnalizare îmbunătățită pentru o navigare mai ușoară.\n\nBăutura sportivă viu colorată Gatorade revine pe rafturile germane după o absență de 15 ani. Aromele de lămâie, portocală, „albastru rece” și „explozie tropicală” urmează a fi disponibile în unele supermarketuri începând cu luna aprilie.\n\nNu este o glumă de 1 Aprilie, dar prima zi a lunii, respectiv Lunea Paștelui în 2024 – a doua zi a Paștelui catolic, este o sărbătoare națională, deci zi liberă. Și, deși aceasta este singura zi oficială suplimentară liberă de la muncă în luna aprilie, angajații se pot bucura de odihnă mai multă marți, 30 aprilie. Asta pentru că miercuri, 1 mai, este Ziua Muncii, o altă sărbătoare publică în Germania.",
        "label": "Germania"
    },
    {
        "title": "Benzina din Germania, la cel mai mic preț de la începutul anului - GermaniaMea.ro",
        "content": "În ultimii ani, problema prețurilor la combustibil a devenit un subiect de interes pentru șoferii din Germania. La un moment dat, divergenţa dintre preţurile la ţiţei, tarifele de vânzare la rafinării şi costurile la staţiile de benzină era atât de mare, încât Autoritatea germană pentru concurenţă s-a autosesizat și a pornit o investigație. Potrivit raportului, discrepanța era, printre altele, rezultatul unor probleme structurale de concurenţă, şi nu al unor încălcări ale regulilor de concurenţă, care au dus la creşterea preţurilor.\n\nÎn prezent , la o medie de 1,71 euro, prețul benzinei a scăzut la cel mai scăzut nivel al anului de până acum, potrivit Allgemeiner Deutscher Automobil-Club (ADAC) - cea mai mare asociație de automobile din Europa, informează TheLocal.de.\n\nAstfel, un litru de Super E10 costă cu 1,8 cenți mai puțin decât în ​​săptămâna precedentă. Motorina este, de asemenea, ceva mai ieftină decât săptămâna trecută: un litru costă acum în medie 1,59 euro - adică cu 1,3 cenți mai puțin decât în ​​săptămâna precedentă și cel mai scăzut nivel din iunie 2023.\n\nScăderea se datorează scăderii prețului țițeiului Brent. În prezent costă în jur de 77 de dolari SUA pe baril. În plus, euro este semnificativ mai puternic față de dolarul american și a atins un maxim anual de peste 1,11 USD per euro. Ambii factori duc la scăderea prețurilor la benzină.\n\nDe unde poți alimenta cel mai ieftin?\n\nChiar dacă prețurile sunt mai mici, există încă diferențe regionale uriașe la pompe. Un plin de mașină cu combustibil este încă ceva costisitor pentru mulți germani.\n\nPotrivit unei analize realizate de ADAC, un litru de Super E10 în cel mai nordic stat federal Schleswig-Holstein costă cel mai mult la nivel național – 1,74 de euro. Cel mai scump stat federal pentru șoferii de motorină este Mecklenburg-Pomerania de Vest, unde un litru costă în medie 1,62 de euro.\n\nSituația prețurilor la benzinăriile din vestul țării este diferită. Saarland are cea mai ieftină benzină. Pentru un litru de Super E10, trebuie să plătiți în medie 1,68 de euro în cel mai mic stat din Germania, ceea ce este cu 5,7 cenți mai puțin decât în ​​Schleswig-Holstein.\n\nPentru șoferii cu mașini pe motorină, Renania-Palatinat este în prezent cel mai ieftin - prețul mediu pe litru aici este de 1,55 euro, cu 6,4 cenți mai puțin decât în ​​Mecklenburg-Pomerania de Vest. Saarland este din nou pe locul doi cu 1.56 euro.\n\nPotrivit ADAC, au existat doar modificări minore în clasamentul statelor federale în ultimele luni. Diferențele de preț între state în evaluarea actuală pentru benzină sunt la un nivel similar studiului din iulie, în timp ce la motorină au crescut.\n\nADAC recomandă șoferilor din Germania să folosească în mod constant toate oportunitățile de a economisi bani atunci când alimentează.\n\n„Acest lucru întărește concurența pe piața carburanților și este doar în beneficiul tuturor consumatorilor”, spune ADAC. Asociația automobilistică recomandă să optați pentru benzinării ieftine la ore convenabile de realimentare ori de câte ori este posibil.\n\n„De regulă, prețurile la benzină sunt cele mai mici seara, în timp ce combustibilul este cu câțiva cenți mai scump la aproape fiecare benzinărie la ora 7 dimineața”, spune ADAC.\n\nPentru studiu, ADAC a analizat datele de preț de la peste 14.000 de benzinării înregistrate la oficiul de transparență a pieței carburanților și le-a alocat celor 16 state. Prețurile stabilite au fost colectate în același timp de la toate benzinăriile, respectiv pe 20 august, la ora 11:00.",
        "label": "Germania"
    },
    {
        "title": "Prinde sau nu săptămâna de lucru de 4 zile la germani? - GermaniaMea.ro",
        "content": "Experimentul Germaniei cu săptămâna de lucru de patru zile s-a încheiat! La experimentul de şase luni au participat 45 de companii, observate de cercetătorii de la Universitatea din Münster, iar în timpul acestuia angajaţii au muncit mai puţine ore, dar au primit acelaşi salariu.\n\nProiectul a fost inițiat de firma de consultanță din Berlin, Intraprenör, în colaborare cu organizația nonprofit 4 Day Week Global (4DWG), un grup din Noua Zeelandă care a desfăşurat teste similare în ţări printre care Portugalia, Africa de Sud şi Marea Britanie, informează DW.com.\n\nLa sfârşit, 73% dintre participanţi au declarat că sunt pregătiţi să treacă permanent la săptămâna de lucru de patru zile sau să prelungească experimentul, relevă un raport publicat de organizatorii experimentului.\n\nExperimentul din Germania este al doilea ca amploare organizat de 4 Day Week Global.\n\nPentru a evalua obiectiv efectele reducerii orelor de muncă, cercetătorii nu s-au limitat doar la realizarea de sondaje și interviuri, ci au analizat și mostre de păr pentru a evalua nivelul de stres și au folosit brățări de fitness pentru a colecta date precum ritmul cardiac, nivelul de activitate și calitatea somnului.\n\nJulia Backmann, coordonatorul proiectului, afirmă că angajații s-au simțit, în general, mai bine și au rămas la fel de productivi precum în cazul săptămânii de lucru de cinci zile. În unele cazuri, au fost chiar mai productivi. Ei au arătat mai puține simptome de stres și epuizare, potrivit datelor colectate prin ceasurile inteligente care monitorizau minutele de stres zilnice.\n\nNivelurile de cortizol - un hormon eliberat ca reacţie la stres - au indicat că angajaţii au dormit cu 38 minute mai mult pe săptămână în medie şi şi-au crescut activitatea fizică.\n\nPotrivit acesteia, doi din trei angajați au raportat mai puține distrageri, deoarece procesele au fost optimizate. Peste jumătate dintre companii și-au reproiectat întâlnirile pentru a le face mai scurte și mai rare, în timp ce una din patru a adoptat noi instrumente digitale pentru a spori eficiența.\n\nȘi angajatorii au identificat, la rândul lor, beneficii! 70% au raportat că recrutarea a fost mai facilă. Mai multe companii şi-au dezvăluit detalii ale performanţelor financiare, indicând că veniturile şi profiturile au fost stabile în general.\n\nCu toate acestea, specialistul în piața muncii, Enzo Weber, este sceptic cu privire la rezultatele proiectului, întrucât companiile care participă la astfel de teste sunt, în general, deschise față de săptămâna de lucru de 4 zile, fiind astfel un eșantion nereprezentativ al economiei.",
        "label": "Germania"
    },
    {
        "title": "Prețul incredibil de mic cu care se vinde o casă în Germania! - GermaniaMea.ro",
        "content": "Piața imobiliară din Germania resimte din plin criza care a pus stăpânire pe constructori. De la creșterea bruscă a costurilor de construcție, la rate mari ale dobânzilor care afectează capacitatea de construcție pe termen lung, dar și înăsprirea condițiilor de creditare, penuria de locuințe se accentuează.\n\nDe altfel, prețurile locuințelor din Republica Federală au înregistrat anul trecut cea mai puternică scădere din ultimii 60 de ani, potrivit indicelui imobiliar publicat de Institutul Kiel pentru Economia Mondială\n\nUn lucru e cert: coaliția de guvernare nu și-a îndeplinit obiectivul de a construi 400.000 de locuințe anual așa cum a promis la preluarea mandatului.\n\nÎn plus, după sectorul rezidențial, și piața de birouri se confruntă cu dificultăți, prețurile proprietăților comerciale înregistrând cea mai mare scădere din istorie.\n\nÎn acest context, anunțul postat zilele trecute pe un site de specialitate din Germania pare un vis, la preț de chilipir. Un proprietar neamț își vinde casa și terenul vast din jurul ei de aproape 3000 mp, cu o sumă derizorie, am putea spune, ținând cont de criza pe care Germania o traversează – 12.500 euro.\n\nImobilul, care necesită renovare, este situat într-o zonă pitorească din centrul orașului Köln, parte a comunei Werder, în Mecklenburgischen Seenplatte, potrivit kleinanzeigen.de. Zona este minunată, aproape de mare, dar și de granița cu Danemarca.\n\nProprietarul precizează în anunț că vânzarea se face direct, fără intermediari cum ar fi vreo agenție imobiliară, și nu face obiectul vreunei licitații. Ca atare, dacă sunteți interesați, scutiți câțiva euro pe taxe și comisioane.\n\nPe lângă grădinile din față și din spate, în spatele proprietății se află un teren agricol mare de 2000 mp, pe lângă terenul aparținând proprietății. Accesul este ușor accesibil prin poarta din spate și poate fi împrejmuit.\n\nPare o adevărată oportunitate de a deține propria casă în Germania, la nord de Berlin, într-o zonă rurală frumoasă și liniștită. Depinde mult de zonă, evident, dar în medie, în Germania, prețul unui apartament este de aproximativ 4.500 euro pe metru pătrat. În zona rurală, prețurile scad semnificativ.\n\nDacă e o „afacere” bună sau nu, veți decide singuri, dar ținând cont că în București, în unele ansambluri rezidențiale, numai locul de parcare este vândut cu aproximativ 10.000 euro, viața la țară, în Germania ar putea părea interesantă. Așadar, dacă ați fost chibzuiți și aveți niște economii făcute, poate că această proprietate sau ceva asemănător, ar putea reprezenta o bună investiție.\n\nLa polul opus este o casă mică, din centrul istoric al oraşului Bremen, veche de un secol şi cu un spaţiu locuibil de doar 4 mp, care a fost scoasă acum câțiva ani la vânzare cu suma de... 77.777 euro.\n\nLocuinţa, situată pe un teren de 7 mp, are un singur nivel şi dispune de terasă pe acoperiş, toaletă, duş, plită şi o nişă pe post de dormitor. Preţul proprietăţii a fost inspirat de suprafaţa terenului, dar şi de vârsta proprietarului - 77 de ani. Uimitor sau nu, peste 80 de potenţiali cumpărători şi-au exprimat interesul pentru achiziţionarea locuinţei.",
        "label": "Germania"
    },
    {
        "title": "Germania: Consumul de canabis – legalizat! Greu de procurat? - GermaniaMea.ro",
        "content": "Planurile Germaniei de a legaliza consumul de canabis în 2024 au primit undă verde vineri, 23 februarie, când Bundestagul (camera inferioară a parlamentului) a adoptat cu 407 voturi „pentru” contra 226 proiectul de lege care prevede legalizarea consumului de canabis în scop recreativ, informează TheLocal.de\n\nVersiunea finală a legii controversate ce provoacă numeroase polemici a fost revizuită faţă de versiunea prea liberală propusă de guvern, fiind introduse mai multe restricţii.\n\nConcret, de la 1 aprilie 2024, în Republica Federală, le este permisă persoanelor cu vârsta de peste 18 ani posesia a 25 de grame de canabis de adult – cantitate suficientă pentru aproximativ 50-100 de jointuri. Până la trei plante de canabis şi maximum 50 de grame de canabis uscat pot fi cultivate, respectiv depozitate, în privat, dar cantitatea e redusă la jumătate în spaţiul public.\n\nConsumul în spațiile publice va rămâne interzis pe o rază de 100 de metri în jurul instituțiilor de învățământ și centrelor sportive, iar în zonele pietonale nu se va putea fuma decât după ora 20:00.\n\nDecizia adoptată de coaliţia tripartită aflată la guvernare, condusă de cancelarul Olaf Scholz, a fost luată în urma unei dezbateri aprinse despre avantajele şi dezavantajele unui acces mai uşor la acest drog. Atât consumatorii, cât şi mulţi politicieni sau experţi în sănătate cer de multă vreme legalizarea canabisului pentru uz personal în cantităţi mici, în vederea combaterii pieţei negre.\n\n„Avem două obiective: reducerea pieţei negre şi o mai bună protecţie a copiilor şi tinerilor”, a declarat ministrul sănătăţii, Karl Lauterbach.\n\nÎn replică, opoziția l-a acuzat că promovează consumul de droguri. Politicianul creştin-democrat Tino Sorge a declarat: „Afirmaţi cât se poate de serios că, legalizând mai multe droguri, vom limita consumul de droguri în rândul tinerilor... Este cea mai mare prostie pe care am auzit-o vreodată”.\n\nÎn schimb, Lauterbach a motivat că, în prezent, consumul de canabis nu numai că a crescut vertiginos în rândul tinerilor - al căror creier în curs de dezvoltare este deosebit de afectat, dar drogurile de pe străzi sunt şi mai puternice, şi mai sintetice, ceea ce le sporeşte considerabil nocivitatea.\n\nSusţinătorii utilizării acestui drog în scopuri medicinale au declarat că speră într-o influenţă pozitivă a deciziei celei mai mari economii europene\n\nSe estimează că aproximativ 7 milioane de germani consumă în mod regulat canabis.\n\nCât de greu vor putea fi puse în practică noile reguli?\n\nPlanurile guvernului nu prevăd o lansare completă, ci mai degrabă o lansare controlată cu diverse reguli despre care autorităţile din poliţie au declarat că vor avea dificultăţi în a le impune de la 1 aprilie, susține spiegel.de. Exista dubii că programul poate fi implementat. Președinții landurilor federale ar putea convoca comisia mixtă de mediere cu Bundestag - și astfel planurile să fie încetinite.\n\nInițial, planurile vizau ca magazinelor și farmaciilor autorizate să le fie permis să vândă canabis. S-a renunțat la această idee, după ce Uniunea Europeană s-a arătat îngrijorată că acest lucru ar putea duce la o creștere a exporturilor de droguri.\n\nÎn schimb, cluburile necomerciale ale membrilor, numite „cluburi sociale de canabis”, se vor înmulți și vor distribui o cantitate limitată de drog. Fiecare club va avea o limită superioară de 500 de membri, consumul de canabis la fața locului nu va fi permis, iar calitatea de membru va fi disponibilă numai pentru rezidenții germani, scrie BBC.com.\n\nȘi totuși, Germania s-ar putea afla în situația paradoxală de a permite posesia unor cantități destul de mari de drog, în același timp, îngreunând achiziția.\n\nFumătorii obișnuiți n-ar întâmpina probleme, dar utilizatorii ocazionali s-ar lupta să-l cumpere legal, iar turiștii ar fi excluși. Criticii spun că acest lucru va alimenta pur și simplu piața neagră. În următorii câțiva ani, Executivul de la Berlin dorește să evalueze impactul noii legi și, în cele din urmă, să introducă vânzarea cu licență de canabis. Dar având în vedere cât de întortocheată a fost dezbaterea până acum, nimic nu este sigur.\n\nÎntre timp, conservatorii din opoziție spun că, dacă vor ajunge la guvern anul viitor, vor abandona legea în întregime. Este puțin probabil ca Germania să devină în curând noul Amsterdam al Europei.\n\nUn lucru însă, este cert: adoptarea legislativă face din Germania al treilea stat membru al UE care legalizează canabisul pentru uz personal, după Malta şi Luxemburg.",
        "label": "Germania"
    },
    {
        "title": "Germania ignoră Schengen! Se mențin controalele stricte la granițe - GermaniaMea.ro",
        "content": "Ca parte a unei politici mai dure privind migrația, dar și ca măsuri de protecție împotriva amenințărilor precum terorismul islamic și criminalitatea, Germania tocmai a anunțat că, din luna septembrie, controalele la frontierele terestre vor fi mai dure, informează TheLocal.de.\n\nMai exact, potrivit Ministerului Federal de Interne, începând cu 16 septembrie și timp de șase luni, vor fi introduse controale la toate frontierele terestre ale țării, respectiv la cele cu Franța, Luxemburg, Țările de Jos, Belgia și Danemarca.\n\nÎn ceea ce privește controalele la frontierele cu Polonia, Republica Cehă, Austria și Elveția, acestea au fost deja instituite din octombrie 2023 pentru a refuza intrarea, după cum notează Ministerul de Interne.\n\nAsta în ciuda faptului că toţi vecinii Germaniei fac parte, ca şi aceasta, din spaţiul Schengen de liberă circulaţie a persoanelor.\n\nAceste controale la graniţe au fost introduse, în mod oficial, doar temporar, însă au fost prelungite în mod repetat de oficialii de la Berlin.\n\nGuvernul german îşi explică decizia şi prin „capacităţile limitate ale municipalităţilor în materie de găzduire, educaţie şi integrare” a refugiaţilor şi solicitanţilor de azil primiţi în ţară.\n\nRecent, autoritățile federale au expulzat 28 de cetăţeni afgani către țara lor natală, pentru prima oară din august 2021, când talibanii au revenit la putere.\n\nPotrivit sursei citate, actuala coaliţie de guvernare a elaborat planuri extinse de a interzice intrarea unor migranţi, în conformitate cu legislaţia UE. Aceasta vine după ce blocul conservator de opoziţie CDU/CSU a cerut introducerea unor astfel de măsuri. Deocamdată nu au fost dezvăluite detalii suplimentare în acest sens.\n\nPolitica de azil şi imigraţie a revenit în centrul dezbaterilor în Germania imediat după atentatul de la Solingen revendicat de rețeaua jihadistă Statul Islamic, dar și odată cu ascensiunea puternică a partidului de extremă-dreapta Alternativa pentru Germania (AfD), care a obţinut rezultate-record în alegerile din landurile Turingia, unde s-a plasat pe primul loc, şi Saxonia pe 1 septembrie, așa cum GermaniaMea.ro a relatat mai pe larg AICI .\n\nUrmează alegerile în Brandenburg, un test cu miză importantă înaintea alegerilor generale din 28 septembrie 2025, unde Partidul Social-Democrat (SPD) al cancelarului Olaf Scholz încearcă să se mențină la guvernare.\n\n„Scholz a avut succese notabile în alegerile din 2021 în estul Germaniei\", a spus Hans Vorländer, politolog la Universitatea Tehnologică din Dresda pentru DW.\n\n„Dacă acum ar rata intrarea în parlamentele regionale, sunt sigur că în SPD va fi pusă la îndoială capacitatea de lider a lui Scholz și viitoarea sa candidatură pentru postul de cancelar.\"",
        "label": "Germania"
    },
    {
        "title": "6 lucruri interesante despre reforma cetățeniei germane - GermaniaMea.ro",
        "content": "În ultimul timp, toată lumea vorbește despre unele dintre reformele majore ale legii cetățeniei germane, nu în ultimul rând despre autorizarea dublei sau multiplelor cetățenii pentru cei din afara UE.\n\nPeste 12 milioane de oameni trăiesc în Republica Federală fără a avea cetăţenia germană. După ani de așteptare, se vede luminița de la capătul tunelului pentru străinii dornici să aibă drepturi depline ca cetățeni ai Germaniei, odată cu aprobarea, zilele trecute, de către cabinetul federal a proiectului de reformă legislativă. Potrivit legii actuale, cei fără cetățenie germană, care domiciliază în Germania de peste 10 ani, ar putea să solicite naturalizarea. Deşi ar avea acest drept, cei mai mulţi nu au dorit să o obţină, pentru că ar fi fost obligaţi să renunţe la cetăţenia ţării lor de origine.\n\nLegea naturalizării urmează acum să fie discutată în Bundestag, în parlamentul federal de la Berlin. Dacă va fi votată, ar putea să intre în vigoare anul viitor.\n\nDar există și câteva detalii care pot fi o mare surpriză...\n\nCopiii „germani” ar putea fi nevoiți să solicite cetățenie\n\nNoul proiect de lege prevede o cale mai rapidă spre cetăţenie pentru copiii străinilor. În viitor, copiii vor obține automat cetățenia germană odată ce părinții lor au fost în Germania timp de cinci ani, spre deosebire de opt ani până acum - și vor putea, de asemenea, să păstreze orice cetățenie existentă pe care o au.\n\nCu toate acestea, lucrurile arată ușor diferit pentru un alt set de migranți din a doua generație - adică copiii imigranților.\n\nConform regulilor actuale, copiii migranților au dreptul la cetățenie germană dacă cel puțin un părinte este german sau dacă părinții lor străini locuiesc în Germania de cel puțin opt ani. Cu toate acestea, cei care dețineau o altă naționalitate extracomunitară și s-au născut după 1 ianuarie 2000, anterior trebuiau să aleagă între cele două cetățenii la vârsta de 21 de ani. (De altfel, persoanele care au crescut într-o țară străină, dar au cel puțin un părintele german, tot trebuie să facă această alegere.)\n\nPotrivit ministrului de interne Nancy Faeser (SPD), cei care au decis în favoarea celeilalte naționalități vor putea acum să obțină un pașaport german (cu condiția să îndeplinească în continuare criteriile). Dar - și aici este cheia - vor trebui să treacă prin procesul de naturalizare la fel ca toți ceilalți.\n\nAsta înseamnă furnizarea de teste de cetățenie, dovezi de venit, certificate de naștere, asigurări de sănătate, dovadă de rezidență și restul - chiar dacă s-au născut și au crescut aici.\n\nNu este un secret întârzierea procesului din cadrul birourilor de cetățenie din Germania, oamenii din unele state așteaptă până la un an doar pentru o primă întâlnire telefonică.\n\nAvând în vedere că guvernul este pe cale să relaxeze în mod masiv regulile de aplicare, există îngrijorări că aceste birouri vor fi complet depășite de cereri și nu vor avea nicio posibilitate de a rezolva acest aspect.\n\nS-ar putea să vă așteptați ca guvernul să fi stabilit planuri concrete în acest sens ca parte a reformelor de naturalizare - dar din declarațiile făcute de Nancy Faeser într-o conferință de presă de miercuri, se pare că este chiar opusul.\n\nDe fapt, Faeser a dat deoparte preocupările ca Ländersache - o problemă care trebuie tratată mai degrabă de statele federale și de districtele locale, decât de guvernul federal. Este de înțeles că statele au nevoie de sprijin, a spus ea, dar în cele din urmă depindea de ei să facă planuri pentru a ușura procesul pentru migranți.\n\nÎn timp ce noua lege a naturalizării a fost în general privită ca o liberalizare a regulilor actuale, există câteva moduri semnificative în care cadrul legal a devenit mai dur. Una dintre cele mai controversate este o modificare a formulării care interzice efectiv persoanelor care primesc sprijin guvernamental, cum ar fi Bürgergeld (fostul Hartz IV) să obțină cetățenia.\n\nAcesta este parțial cazul conform normelor actuale, dar există excepții cheie pentru persoanele care nu își pot găsi de lucru - de ex. persoanele cu dizabilități sau angajamente de îngrijire - deci naturalizarea celor care beneficiază de astfel de ajutoare este încă posibilă din punct de vedere tehnic. Acestea nu se vor mai aplica la intrarea în vigoare a noii legi, deși vor exista reduceri pentru anumite grupuri de populații, inclusiv așa-numita generație de „muncitori oaspeți”.\n\nNancy Faeser a mai promis că persoanele cu copii mici ar putea fi în continuare eligibile, chiar dacă primesc sprijin de stat.\n\nCu toate acestea, legea nu ia în considerare în general o varietate de alte circumstanțe în care cineva ar putea să nu poată lucra cu normă întreagă, cum ar fi statutul de student sau de îngrijitor. Acest amendament surprinzător de dur nu a fost în legea inițială, dar a fost introdus în al doilea proiect prin contribuția ministrului Justiției Marco Buschmann (FDP). Posibilii cetățeni germani ar trebui să fie integrați „economic”, precum și social, a spus atunci politicianul FDP.\n\nUnii oameni nu vor avea nevoie de teste de limbă\n\nÎn conformitate cu legea reformată a cetățeniei, este interesant de menționat că cerințele lingvistice pentru cetățenie vor rămâne în continuare aceleași pentru majoritatea oamenilor. Pentru traseul obișnuit spre naturalizare după cinci ani, va fi necesar un test de limbă B1, la fel cum este în prezent pentru persoanele care se aplică după opt ani.\n\nDar o schimbare esențială va scuti de teste lingvistice formale pentru oricine în vârstă de 67 de ani și peste - o modificare care vizează în primul rând membrii generației de „muncitori oaspeți”, dar care se va aplica tuturor. Va exista, de asemenea, o clauză de dificultate pentru persoanele care se confruntă cu imposibilitatea de învățare a limbii germane - de exemplu, cei care îngrijesc rudele în vârstă.\n\nPentru ambele grupuri, pur și simplu posibilitatea de a comunica cu autoritățile pe tot parcursul procesului va fi suficientă ca dovadă că limba lor germană este suficient de bună pentru naturalizare.\n\nModificarea reglementărilor privind cetățenia din Germania este adesea menționată alături de viitoarea lege privind imigrarea lucrătorilor calificați, ca un pachet de reforme menit să încurajeze o nouă tură de muncitori specializați în țară.\n\nPrezentând proiectul în cadrul unei conferințe de presă de miercuri, 23 august, Faeser le-a spus jurnaliștilor reuniți că Germania are nevoie „urgent” de muncitori calificați în economie și vrea să atragă cele mai bune minți din lume.\n\n„Vom câștiga cele mai bune minți din lume doar dacă vor deveni membri cu forme depline și complete ai societății noastre într-un timp previzibil, cu drepturi democratice depline”, a spus ea. „Doar oamenii cu perspectiva de a deveni germani și de a găsi o adevărată casă pentru ei și familiile lor vor decide în favoarea Germaniei”.\n\nCu acest prilej, ministrul de Interne a dezvăluit că nu se vor face excepții pentru muncitorii calificați pentru a obține cetățenia rapidă, așa cum este cu rezidența permanentă. (Deținătorii de Blue Card îl pot obține după doar trei ani în unele cazuri.)\n\nÎn schimb, personalul calificat va fi supus acelorași criterii dure ca și ceilalți dacă doresc să obțină un pașaport german în trei ani, mai degrabă decât cinci: nivel C1 de lb. germană (al doilea nivel înalt) și dovezi de integrare specială, cum ar fi realizările excepționale în carieră sau servicii sociale integrate în comunitate.\n\nDeși există în mod clar un stimulent economic în spatele proiectului de lege - și anume, încurajarea persoanelor bine calificate să rămână în Germania pe termen lung pentru muncă și să-și plătească impozitele aici - există și un alt aspect important pentru reformele de referință.\n\nAcest context a fost menționat de mai multe ori în conferința de presă a lui Faeser, mai ales într-un răspuns detaliat adresat unui jurnalist care a criticat cerințele lingvistice mai scăzute pentru imigranții mai în vârstă, inclusiv cei din generația „muncitori oaspeți”.\n\nÎn anii 50 și 60, când această generație de muncitori a venit în Germania, nu existau cursuri de integrare sau cursuri de limbă care să-i ajute să se stabilească aici, potrivit lui Faeser. Ei au fost aduși în Germania cu scopul de a-i trimite acasă cât mai curând posibil, a explicat ea, motiv pentru care nu s-a făcut niciun efort pentru a ajuta oamenii să se integreze sau să se stabilească pe termen lung. Asta în ciuda faptului că, în cuvintele ministrului de Interne: „Industria germană ar fi de neconceput fără acești oameni”.\n\nÎn multe privințe, proiectul de lege pentru cetățenie este o încercare de a îndrepta unele dintre aceste greșeli istorice - fie că este vorba de reducerea cerințelor lingvistice sau de a oferi dubla naționalitate ca o cale către societatea germană pentru oamenii care au locuit aici de zeci de ani.\n\nPe lângă faptul că este o lege pragmatică, cu alte cuvinte, membrii coaliției de trafic - și în special SPD - o văd ca un drept moral.",
        "label": "Germania"
    },
    {
        "title": "Nu-ți plătești facturile în Germania? Iată la ce să te aștepți... - GermaniaMea.ro",
        "content": "Fie din cauza constrângerilor financiare, a neatenției sau a unor evenimente neașteptate, neachitarea unei facturi în Germania poate avea consecințe destul de importante, informează TheLocal.de.\n\nDacă trebuie să plătești pentru un serviciu sau un produs în Germania, în mod obișnuit vei primi o factură sau eine Rechnung prin poștă sau email. Factura va include detalii precum suma datorată, cine să plătească și data scadenței plății ( Fälligkeitsdatum ).\n\nDacă nu achiți factura înainte de data scadenței, primul lucru pe care îl veți primi este un Mahnung sau un „memento” de la entitatea căreia îi datorezi banii, care servește ca cerere formală de plată și, de cele mai multe ori, va fi fără taxe suplimentare.\n\nCu toate acestea, dacă nu răspunzi la memento-ul inițial, poate fi trimis un al doilea memento. Din acest punct, comercianții pot adăuga taxe suplimentare numite taxe de memento ( Mahnungsgebühren ) și dobândă ( Zinsen ).\n\nDacă nici după cele două notificări nu ai plătit factura, compania poate angaja o agenție de colectare ( Inkassobüro ) pentru a recupera datoria în numele lor. Agenția de colectare te va contacta apoi direct, de obicei prin poștă, prin intermediul unei scrisori, pentru a solicita plata. Astfel de documente pot fi confuze la început, deoarece sunt de la o companie al cărei nume este posibil să nu-l recunoști. Dacă primești o astfel de scrisoare, este important să confrunți suma solicitată cu facturile restante pe care le ai.\n\nDacă, după ce ai fost contactat de către agenția de recuperare a creanțelor, încă nu ai plătit factura, atunci aceștia pot iniția proceduri judiciare împotriva ta ( Rechtsverfahren ). Acest lucru poate implica acționarea cazului în instanță, unde poate fi pronunțată o hotărâre ( Gerichtsurteil ) împotriva ta. Dacă o instanță stabilește că ai datorii, poate emite o hotărâre judecătorească care te va obliga să-ți onorezi datoriile prin eine Zwangsvollstreckung sau „proceduri de executare”.\n\nAcest ordin poate fi executat prin diferite mijloace, inclusiv acțiuni precum reținerea de bani direct din cont, blocarea contului bancar sau sechestru pe proprietate ca o garanție că datoria este plătită.\n\nEste important de reținut că pașii specifici și terminologia pot varia în funcție de tipul de factură, de creditor și de suma datorată. Dacă te afli într-o situație în care nu poți plăti o factură, este, în general, recomandabil să contactezi creditorul cât mai curând posibil pentru a discuta posibile alternative sau modalități de plată.\n\nCe se întâmplă cu ratingul tău de credit?\n\nNeplata unei facturi poate avea un impact negativ asupra ratingului tău de credit în Germania, ceea ce-ți poate îngreuna posibilitatea obținerii unui credit, împrumuturi sau chiar să găsești un apartament în viitor.\n\nRatingul de credit al unei persoane ( Schufa ), cunoscut și sub numele de Bonität în germană, este o măsură a solvabilității și a capacității unei persoane de a-și îndeplini obligațiile financiare. Mai multe despre cum își pot îmbunătăți străinii ratingul de credit SCHUFA, GermaniaMea.ro a scris AICI .\n\nÎn momentul în care nu plătești o factură, aceasta poate fi raportată birourilor de credit sau agențiilor de referință de credit din Germania, care colectează și păstrează informații despre istoricul de credit al persoanelor fizice și comportamentul lor de plată. Neplata sau evitarea sub orice formă a achitării unei facturi poate fi consemnată ca o înregistrare negativă în raportul tău de credit.\n\nA avea o înregistrare negativă în raportul de credit poate face mai dificilă obținerea de credite, împrumuturi sau alte servicii financiare în viitor, deoarece creditorii examinează adesea rapoartele de credit pentru a evalua bonitatea unei persoane și a determina riscul de a le împrumuta bani.\n\nUn istoric de neplată poate duce la un scor de credit mai scăzut și poate duce la rate mai mari ale dobânzii sau la refuzul total al acordării creditului.",
        "label": "Germania"
    },
    {
        "title": "German, bătut cu bestialitate în somn de vecinul român! Deznodământul? - GermaniaMea.ro",
        "content": "Zilele trecute a avut loc a doua înfățișare în fața tribunalului regional Ellwangen, Germania, a unui român acuzat de o crimă deosebit de violentă, informează stuttgarter-nachrichten.de.\n\nRechizitoriul este dur: se spune că bărbatul de 35 de ani din România, aflat în stare de ebrietate, și-ar fi bătut cu brutalitate vecinul de 50 de ani, pe 14 martie, după ce a intrat peste el, în casă.\n\nAutorităţile au fost alertate în jurul orei 04:30 dimineața, că într-un apartament din oraşul Heidenheim se aud ţipete şi zgomote puternice. Conaționalul și-ar fi lovit vecinul, care dormea ​​inițial, cu un par de lemn, apoi cu pumnii și un stativ din metal de haine. După ce bărbatul a căzut din pat, acuzatul l-a lovit cu piciorul. La momentul sosirii paramedicilor şi oamenilor legii, victima murise din cauza rănilor suferite.\n\nBărbatul de 50 de ani a avut parte de o moarte extrem de violentă, potrivit medicilor legişti. Pe trupul său au fost descoperite urme de lovituri extrem de dure, iar cauza oficială stabilită a morţii a fost de colaps pulmonar.\n\nSe spune că alți doi bărbați s-ar fi aflat la momentul respectiv în apartament, dormind. Potrivit instanței, o altă victimă ar fi fost și iubita românului pe care a atacat-o, dar nu a rănit-o grav. De altfel, suspectul a fost descoperit de poliție dormind dezbrăcat pe canapea, în apartamentul femeii.\n\nSe spune că infracțiunea ar fi fost precedată de o dispută în cartier cu victima timp de o lună, după cum a explicat procurorul la citirea rechizitoriului în instanța regională. Inculpatul a fost arestat de mai multe ori în trecut din acest motiv.\n\nPotrivit anchetatorilor, nu este prima dată când bărbatul de 50 de ani ar fi fost bătut de român. Alţi vecini, inclusiv martori în anchetă, susțin că românul l-ar fi hărţuit şi exploatat pe bărbat. În multe situații, sub pretextul unor banale vizite, suspectul ar fi și furat din apartamentul victimei. Mama acestuia a mărturisit că fiul ei suferea de demență alcoolică și avea un tutore legal.\n\nDe altfel, potrivit instanței, părintele victimei s-a alăturat procesului în calitate de co-reclamant. Un verdict ar putea veni la sfârșitul lunii octombrie. Român riscă peste 20 de ani de închisoare.",
        "label": "Germania"
    },
    {
        "title": "Strategie sau faliment? Kaufland închide mai multe magazine în Germania - GermaniaMea.ro",
        "content": "Se anunță un an complicat pentru multe business-uri din diverse domenii, chiar și pentru nume grele. Celebrul retailer Kaufland va închide mai multe magazine din Germania la începutul acestui an, informează chip.de.\n\nDecizia vine după ce anul trecut, retailerul a mai pus lacătul pe mai multe supermarketuri din această țară. Strategie de reorganizare sau criza financiară și-a pus accentul, această veste a surprins atât clienții, cât și angajații și ridică multe întrebări.\n\nÎn 2024, trei sucursale Kaufland au fost închise definitiv în Republica Federală. În luna iunie, locațiile din Siegen (Renania de Nord-Westfalia) și Greiz (Thuringia) și-au încetat activitatea, urmate în septembrie de filiala din Bochum-Ruhrpark, situată în Renania de Nord-Westfalia. Alte două unități sunt planificate a fi închise tot în regiunea Renania de Nord-Westfalia – Recklinghausen și Dortmund Mengede – în primele luni ale acestui an, până în martie cel târziu.\n\nDecizia este „pur justificată economic și nu reprezintă o tendință generală”, au declarat oficialii pentru sursa citată, continuând: „Evaluăm fiecare locație în mod individual în ceea ce privește potențialul său de dezvoltare pe termen lung și ținând cont de condițiile contractuale de închiriere „Kaufland are oportunitatea de a discuta cu angajații despre o gamă largă de soluții personalizate pentru continuarea angajării.”\n\nClienții din Renania de Nord-Westfalia nu trebuie să-și facă griji, dau asigurări reprezentanții Schwarz Group din care face parte rețeaua de magazine Kaufland „Nu există nicio legătură între închiderile planificate. Ele au fost prevăzute încă din 2023”.\n\nDe altfel, Kaufland nu a renunțat la expansiune și în iulie 2024 compania a inaugurat două noi magazine în Renania de Nord. În plus, în noiembrie anul trecut, Oficiul Federal pentru Cartel a aprobat preluarea a patru locații suplimentare, „pentru un plus de diversitate în proximitate pentru clienți”.\n\nÎn prezent, retailerul operează peste 770 de filiale pe teritoriul Germaniei și are peste 90.000 de angajați. Astfel, compania se plasează printre cei mai importanți jucători din industria de retail din Bundesrepublik.\n\nDe asemenea, Kaufland continuă să investească serios în extinderea rețelei sale din alte țări, inclusiv în România. În 2023, retailerul german a deschis 13 noi locații pe piața românească, ajungând astfel la un total de 171 de magazine. La finele lui 2022, Kaufland a deschis magazinul cu numărul 1.500 la nivel european, situat în București.\n\nPână la finalul anului 2025, compania își propune să atingă pragul de 200 de supermarketuri în România.\n\nPotrivit Grupului Schwarz, vânzările Kaufland au crescut cu 7,8%, până la 34,2 miliarde de euro în anul financiar 2023 .",
        "label": "Germania"
    },
    {
        "title": "Concediul medical acordat în Germania s-ar putea modifica! - GermaniaMea.ro",
        "content": "Concediile medicale au devenit o problemă tot mai mare în Germania, după ce au atins un nivel record în 2024. Un lucru este cert: nivelurile ridicate ale concediilor medicale sunt costisitoare pentru angajatori și casele de asigurări de sănătate.\n\nPotrivit Institutului Kiel, astfel de concedii au redus PIB-ul Republicii Federale în ultimii doi ani cu 0,7% şi respectiv 1,1%. Este vorba în total de o pierdere de aproximativ 107 miliarde de dolari.\n\nÎn consecință, firmele din Bundesrepublik se gândesc la măsuri mai stricte, pe fondul crizei de forţă de muncă de care suferă cea mai mare economie europeană. Dezbaterea cu privire la zilele libere de muncă plătite a devenit un subiect controversat în Germania, deoarece companiile și directorii generali solicită din ce în ce mai mult o înăsprire a politicilor naționale.\n\nCea mai recentă abordare în acest sens a venit de la CEO-ul Allianz, Oliver Bäte, care a declarat, recent, într-un interviu acordat Handelsblatt, că Germania ar trebui să reintroducă așa-zisa „zi de așteptare” pentru concediul medical, informează TheLocal.de.\n\n„Germania este acum campioana mondială în concediu medical”, a spus Bäte în motivația poziției sale.\n\nO „zi de așteptare” pentru concediu medical plătit înseamnă efectiv că angajații care sună bolnavi și își iau liber de la serviciu pierd o zi de plată pentru acest lucru.\n\nDeci, dacă sunteți un angajat cu contract regulat și sunteți nevoit să pierdeți o zi de muncă din cauza unei boli, plata salariului pentru această zi este suspendată. Apoi, dacă veți prezenta o adeverință de la medic, angajatorul dumneavoastră ar fi obligat să continue plata ca de obicei, din a doua zi.\n\nAceastă practică nu este ceva nou. În urmă cu peste 50 de ani, în Germania a existat „ziua de așteptare”, dar a fost desființată printr-o modificare legislativă numită Legea privind plata continuă a salariilor , care a intrat în vigoare în 1970 în ceea ce era atunci Germania de Vest. Mai târziu a fost adoptată în dreptul german la începutul anilor 1990, după reunificare.\n\nSusținătorii unei zile de așteptare pentru concediu medical sunt în primul rând reprezentanții companiilor care sugerează că, astfel, se reduce absenteismul și economisesc costuri pentru companii dar, în același timp, descurajează lucrătorii să-și ia concediu inutil, pentru afecțiuni minore.\n\nBernd Raffelhüschen, economist al fundației Stiftung Marktwirtschaft, a mers și mai departe, solicitând până la trei zile de concediu medical fără plată, precum și creșterea contribuțiilor individuale pentru asigurările de sănătate.\n\nMăsura este controversată, deoarece reducerea salariilor ar duce, în anumite cazuri, la răspândirea diferitelor boli și infecții la locul de muncă.\n\n„Consecințele financiare ale unei societăți îmbătrânite nu ar trebui în niciun caz să cadă doar pe spatele angajaților pentru a ușura povara angajatorilor”, a declarat Anja Piel, de la Confederația Germană a Sindicatelor (DGB), care a calificat propunerea lui Bäte drept „profund nedreaptă”.\n\nZilele de așteptare pentru plata concediului medical sunt de actualitate în țări precum Suedia, Spania și Grecia, unde, potrivit lui Bäte, absenteismul de la locul de muncă a scăzut simțitor.\n\ninterviul său, a citat ca exemple de țări care au o zi de așteptare pentru plata de boală și, prin urmare, mai puține absențe ale angajaților.\n\nPotrivit unui raport al revistei Focus, în Suedia, angajatorii plătesc 80% din salariul angajaților în timpul concediului medical și numai din a doua zi de absență. În Marea Britanie, indemnizația legală de boală începe din a patra zi de absență, iar în Irlanda nu există niciun drept național la indemnizația legală de boală.\n\nFocus a raportat că în Germania angajații au avut 24,9 zile de absență din cauza bolii în 2022, comparativ cu Suedia, unde angajații au lipsit în medie 11,4 zile și în Marea Britanie doar 5,7 zile. Norvegia și Austria au avut, de asemenea, ceva mai puține absențe de la locul de muncă – 18,8 și, respectiv, 14,9 zile – chiar dacă angajații de acolo se bucură de beneficii similare cu cele din Germania în ceea ce privește plățile de boală.\n\nÎn prezent, angajații germani au, în general, dreptul la plata integrală de la angajator în timpul absenței pentru boală pe o perioadă de până la șase săptămâni, indiferent dacă angajarea este supusă sau nu contribuțiilor la asigurările sociale. Această prevedere se aplică și în cazul angajaților cu mini-job-uri.\n\nCu toate acestea, angajaților li se cere, în general, să prezinte o adeverință din partea medicului care să confirme boala, începând cu cel puțin a 4-a zi de absență pentru a continua să primească salariu. O notă a medicului ar putea fi cerută mai devreme, dacă acest lucru este specificat în contractul de muncă.\n\nGermania are protecții suplimentare pentru cazuri specifice, cum ar fi angajații cu copii. De exemplu, părinții cu mai mulți copii ar avea dreptul la până la 35 de absențe plătite în acest an pentru a avea grijă de ei înșiși și de copiii lor bolnavi. Între timp, părinții singuri cu mai mulți copii ar putea solicita până la 70 de zile de concediu medical plătit.\n\nTendința angajaților germani care își iau din ce în ce mai mult timp liber a dus la reacții extreme din partea angajatorilor de a detecta declaraţiile false. În septembrie, șefii de la Tesla au vizitat neanunțat angajații la domiciliu, așa cum GermaniaMea.ro a relatat AICI .\n\nÎn urma acestora, directorul de producție și resurse umane al fabricii auto ori nu a găsit niciun angajat bolnav la adresa de domiciliu, ori s-a confruntat cu „un comportament foarte agresiv”.",
        "label": "Germania"
    },
    {
        "title": "Ce trebuie să știe românii care merg la EURO 2024 Germania? - GermaniaMea.ro",
        "content": "Sunt mai puțin de două luni până la Campionatul European de fotbal din acest an din Germania unde și echipa națională a României va evolua. Asta înseamnă că străzile celor mai mari orașe din Republica Federală vor fi pline de fani dornici să-și susțină echipele naționale, iar o bună organizare în acele zile este esențială. Oricum, măsurile de securitate de la meciuri vor fi drastice, anunță autoritățile federale.\n\nAflat în București într-o vizită de promovare a Campionatului European de fotbal, ministrul de Interne al Germaniei, a avut câteva recomandări pentru suporterii români care și-au cumpărat bilete la meciuri.\n\nEa a dat asigurări că pe aeroporturi nu vor fi controale suplimentare.\n\n„Până acum, situația este de așa natură că fanii români care sosesc în Germania nu vor beneficia de controale diferite față de cele din cadrul sistemului Schengen. Asta înseamnă că va fi o derulare mult mai rapidă a procedurilor de control la intrare”, a declarat Ministrul Federal de Interne al Germaniei, Nancy Faeser.\n\nCu toate acestea, oficialul german le-a adus la cunoștință suporterilor români care și-au plănuit să călătorească cu mașina la EURO 2024 că riscă să stea la cozi în punctele de trecere a frontierei\n\n„Acesta este un campionat sustenabil și ne-am dori ca atât românii care vin să vizioneze meciurile, dar și alți vizitatori din alte țări să facă uz de transportul public. Nu doar pentru a merge la meciuri, dar și dacă vor să meargă în zonele destinate fanilor sau în piețele unde vor fi amplasate ecrane”, a mai declarat Faeser.\n\nPotrivit acesteia, în total, autoritățile din Germania se așteaptă la 12 milioane de vizitatori din care doar 2,7 vor intra pe stadioane.\n\n„Invitația mea către toți suporterii români care călătoresc în Germania cu ocazia acestui campionat și nu numai e să încurajeze echipa, dar să nu uite că toți laolaltă reprezintă România, cu tot ce fac acolo\", a declarat, la rândul său, Cătălin Predoiu, ministrul român de Interne.\n\nDe asemenea, organizatorii susțin că orașele în care vor avea loc meciurile sunt structural bine organizate, au hoteluri și apartamente suficiente. În plus, transportul public este bine pus la punct, astfel că toți suporterii care vor merge la EURO 2024 vor găsi în Germania o infrastructură de top.\n\n„Cele 24 de echipe calificate vor avea la dispoziție baze de antrenament excelente, tocmai pentru că există multe terenuri de fotbal, hoteluri cu terenuri de fotbal unde au condiții optime de pregătire. Singura noutate e reprezentată de ceea ce se numește city dressing , adică amenajarea în orașe a zonelor de fani unde au loc vizionări publice”, a punctat și Tim Steinman, manager Hospitality Experience al Federației Germane de Fotbal, informează DW.com.\n\nCele 24 de țări calificate la EURO 2024 au anunțat că vor ajuta cu forțe de ordine. România trimite o echipă formată din 21 de polițiști, jandarmi și ofițeri de informații. Aceștia vor ajuta autoritățile locale în cazul producerii unor incidente în care ar putea fi implicați cetățeni români.\n\n„Măsurile noastre de securitate la Campionatul European de fotbal vizează în principal protecția persoanelor împotriva amenințărilor de crimă organizată și terorism, dar și amenințări cibernetice. Pentru că este un campionat care are și o componentă digitală, mă refer la partea online de vânzare a biletelor și controlul acestora\", a subliniat ministrul de Interne al Germaniei.\n\nRomânia va debuta la Europeanul german împotriva Ucrainei, cel mai slab cotată echipă din grupă, pe 17 iunie, pe stadionul lui Bayern Munchen. Pentru meciurile României din grupe, peste 500.000 de conaționali s-au înscris pe site-ul UEFA ca să-și cumpere bilete.",
        "label": "Germania"
    },
    {
        "title": "Clipul viral pe net care îi revoltă pe străinii din Germania! - GermaniaMea.ro",
        "content": "Poliția din Germania investighează doi bărbați după ce se pare că au cântat o melodie la festivalul berii de la Bergkirchweich, Bavaria, care include sloganul nazist „Ausländer raus!” („Străinii afară!”), informează iamexpat.de.\n\nPoliția caută martori care ar fi putut să-i fi văzut pe bărbați cântând versurile „Ausländer raus, Deutschland den Deutschen” („Străini afară, Germania pentru germani”) pe ritmul melodiei L'Amour Toujours al artistului italian Gigi D'Agostino. După incident, cei doi tineri de 21 de ani și 26 de ani au fost excluși de la festival.\n\n„Xenofobia și rasismul nu au ce căuta în Bergkirchweih din Erlangen”, scrie un internaut într-o postare pe platforma de socializare X.\n\nAncheta urmează unui incident similar ce a avut loc pe insula exclusivistă Sylt în weekendul prelungit cu ocazia Rusaliilor. Pe internet circulă un videoclip cu câțiva tineri, care a devenit viral și a provocat indignare în Germania, iar politicienii s-au declarat și ei consternați.\n\nÎn video-ul, care durează 15 secunde, filmat pe terasa unui club de noapte de pe insula exclusivistă din Marea Nordului, tinerii dansează, iar cinci dintre ei scandează: „Germania pentru germani, străinii afară”. Cel puțin unul dintre participanți pare să facă gestul Hitlergruß , adică salutul lui Hitler, ținând două degete între buza superioară și nas, ca și cum ar imita mustața acestuia.\n\nFolosit pentru prima dată în secolul al XIX-lea și adoptat ulterior de Partidul Nazist, sloganul - și salutul - sunt ambele ilegale în Republica Federală, după cum GermaniaMea.ro a prezentat AICI .\n\n„Suntem profund șocați. Fiecare oaspete este binevenit aici, indiferent de naționalitate”, a transmis Tim Becker, proprietarul clubului de noapte Pony. Acesta a declarat că cooperează cu poliția. Potrivit lui Becker, înregistrările de pe camerele de securitate nou instalate în fața clubului au fost comparate cu videoclipul online de 14 secunde și a fost identificat același grup. Sunetul din videoclip a arătat că doar aproximativ cinci dintre tineri au cântat versiunea anti-străini, în timp ce ceilalți au cântat originalul, a spus el.\n\nPoliția din Flensburg a anunțat că a deschis o anchetă și confirmă faptul că „acuzațiile sunt clare de incitare la ură și utilizarea simbolurilor organizațiilor neconstituționale.”\n\nOaspeții de la bar au plătit 150 de euro de persoană pentru a intra la petrecerea de vară în care a fost filmat videoclipul. În Bundesrepublik, insula Sylt din nordul Frisiei este cunoscută pe scară largă ca o destinație de vacanță și o a doua casă pentru cei bogați și faimoși din Germania.\n\n„Asemenea sloganuri sunt dezgustătoare. Ele sunt inacceptabile!”, a reacţionat pe platforma X și cancelarul Olaf Scholz.\n\n„Oricine scandează sloganuri naziste precum „Germania pentru germani, străini afară” este o rușine pentru Germania. Se pune întrebarea dacă avem de-a face aici cu oameni care trăiesc într-o societate paralelă din cauza bogăției lor și călcând în picioare valorile constituției noastre”, a declarat ministrul german de Interne, Nancy Faeser.\n\nRadiodifuzorul bavarez BR a anunțat recent că versiunea nazistă a L’Amour Toujours a devenit populară la adunările publice și în cluburile din Germania, inclusiv într-un club din Greding, in ianuarie, după o conferință a partidului de extremă dreapta Alternative fur Deutschland.",
        "label": "Germania"
    },
    {
        "title": "În Germania se pregătește intens taxa pe carne! - GermaniaMea.ro",
        "content": "Guvernul Germaniei a lansat recent o propunere de proiect despre posibila implementare a unei noi taxe pe produsele din carne, anunță iamexpat.de. Veniturile obținute dintr-o nouă taxă pe carne vizează proiecte importante de politică agricolă și alimentară, susțin autoritățile. De exemplu, taxa poate sprijini nevoile de investiții pentru întreprinderile agricole implicate în creșterea porcilor pentru a oferi mai mult spațiu pentru animale.\n\nTaxa urmează a fi introdusă în mai multe etape și impozitarea vizează mai ales produsele din carne de porc și organelor comestibile, precum și produsele procesate, cu o anumită proporție de carne. Măsura ar putea fi extinsă la carnea de vită și la alte tipuri de carne într-o etapă ulterioară.\n\nDeocamdată nu se știe dacă acciza ar urma să fie introdusă prin intermediul unei taxe sau a unui impozit, deși informațiile de la Minister sugerează că există o preferință pentru o schemă fiscală. Planurile prevăd că nivelul cotei de impozitare ar trebui să fie decis politic.\n\nCât va fi taxa pe carne?\n\nValoarea taxei nu a fost încă decisă, dar despre ea se vorbește în Germania încă din 2019. Apoi, în 2022, cele trei partide din coaliția de guvernământ erau, în linii mari, de acord cu privire la necesitatea modernizării agriculturii și creșterii animalelor.\n\nMinistrul Agriculturii, Cem Özdemir, a vorbit în repetate rânduri despre o ”taxă pe carne”, similară cu cea care există la cafea. El a dat asigurări că ar fi vorba de o majorare a produselor din carne cu „câțiva cenți”. Oficialul din guvernul federal numește acest proiect „centul pentru bunăstarea animalelor” – Tierwohlcent.\n\nUn cent pentru bunăstarea animalelor este o „investiție în viitorul agriculturii și al zonelor rurale din Germania”, a spus Özdemir în Bundestag.\n\nÎn presa germană se vehiculează că ar putea fi vorba despre 10 cenți sau 40 de cenți per kilogram de carne. Oricare ar fi valoarea, un lucru e cert - produsele din carne devin din ce în ce mai scumpe, fie că sunt fabricate în Germania sau exportate din străinătate și indiferent că sunt cumpărate de la măcelărie sau supermarket.\n\nNoua taxă ar urma altei reglementări privind agricultura animală introdusă recent de Özdemir, care obligă acum companiile de producție de carne din Germania să ofere informații despre metodele de deținere a animalelor pe ambalajul alimentelor.\n\n„Lucrătorii noștri din agricultură știu că trebuie să continue să se schimbe așa cum au făcut-o în trecut. Când circumstanțele se schimbă din cauza dorințelor consumatorilor, a crizei climatice sau a dispariției speciilor, atunci este clar că nu poți ignora asta,” a declarat Özdemir.\n\n„A face agricultura pregătită pentru viitor înseamnă întărirea zonelor noastre rurale”, a adăugat el, subliniind că este responsabilitatea guvernului, nu doar să stabilească obiective climatice, ci să însoțească sectorul pe măsură ce se fac schimbări - și că, astfel, costurile trebuie acoperite încât eforturile fermierilor să fie recunoscute cu prețuri mai corecte.\n\nPână în prezent, ministrul german al Agriculturii nu a precizat care va fi posibila sursă de finanțare a unei astfel de accize: clientul, fermierul, lanțul de magazine ori intermediarul? Sau o combinație a acestora? În plus, se pune întrebarea dacă ar trebui să existe o suprataxă pentru vânzările de carne în supermarketuri sau și în restaurante?\n\nOricum, în urmă cu câțiva ani, ministrul german pentru Cooperare și Dezvoltare Economică, Svenja Schulze (SPD), a cerut populației să consume mai puțină carne (vezi AICI ), pe fondul războiului dintre Rusia și Ucraina care a dus la o majorare dramatică a prețului grâului și, implicit, și la creșterea semnificativă a prețului alimentelor din supermarketuri.\n\nSe pare că, în ultima perioadă, nemții consumă tot mai puțină carne, așa cum GermaniaMea.ro a arătat AICI . Acest lucru ar fi în întregime în acord cu ministrul Sănătății, Karl Lauterbach, care a cerut de ani de zile reducerea consumului de carne.",
        "label": "Germania"
    },
    {
        "title": "Românii din Germania și dreptul la vot la europarlamentarele din 9 iunie - GermaniaMea.ro",
        "content": "Alegătorii români aflați în străinătate sunt așteptați și ei să voteze la alegerile europarlamentare 2024, care vor avea loc duminică, 9 iunie. Mandatul membrilor din România în Parlamentul European (PE) este de 5 ani, iar țara este reprezentată de 33 de eurodeputați în instituția de la Bruxelles. De precizat că la acest scrutin nu se poate vota pentru primari, președinți de consilii județene și alți aleși locali.\n\nPotrivit Ministerului Român al Afacerilor Externe (MAE), toţi cetăţenii români cu drept de vot aflaţi în Germania, cu vârsta de 18 ani împliniți până în ziua alegerilor inclusiv, indiferent dacă au reşedinţa sau domiciliul sau se află temporar, ca turist, în Republica Federală, pot vota la orice secţie.\n\nDacă sunteți înscris în listele electorale ale altui stat membru al Uniunii Europene, puteți să vă exercitați dreptul de vot la alegerile pentru reprezentanții României în PE în Germania numai după ce dați o declarație potrivit căreia nu v-ați exercitat dreptul de vot la același scrutin pentru membrii în PE din statul membru în ale cărui liste electorale sunteți înscris.\n\nSpre exemplu, dacă în acest moment aveți domiciliul/reședința în Spania și duminică vă aflați în Germania, puteți vota prezentând un act de identitate românesc valabil.\n\nDe asemenea, dacă aveți reședința în Germania şi în ziua votării vă aflați în România vă puteți exercita dreptul la vot - fie la secția la care sunteți arondat conform adresei de domiciliu din cartea de identitate, fie la oricare altă secție dacă nu vă aflați în localitatea de domiciliu, urmând să fiți înscris în listele electorale suplimentare.\n\nPotrivit prevederilor legale, la alegerile pentru Parlamentul European din 9 iunie 2024 NU se poate vota prin corespondență, NU se poate vota cu biletul/titlul de călătorie și nici NU se utilizează urne de vot speciale (mobile).\n\nCe acte sunt necesare și unde puteți vota?\n\nRomânii pot vota pe baza unui document de identitate românesc valabil în ziua votării: cartea de identitate; cartea electronică de identitate; cartea de identitate provizorie; buletinul de identitate; paşaportul diplomatic; paşaportul diplomatic electronic; paşaportul de serviciu; paşaportul de serviciu electronic; paşaportul simplu; paşaportul simplu electronic; paşaportul simplu temporar; carnetul de serviciu militar în cazul elevilor din şcolile militare.\n\nSecțiile sunt organizate de Ministerul de Externe, prin intermediul misiunilor diplomatice şi oficiilor consulare ale României în Germania, iar numărul lor de anul acesta este „mai mult decât dublu\" faţă de scrutinul din 2019, informează MAE.\n\nLista completă a secțiilor de votare disponibile în Germania (și nu numai) poate fi consultată AICI .\n\nRomânii pot vota, astfel, la oricare din cele 87 de secții de votare din Republica Federală puse la dispoziție.\n\nDe când se poate vota?\n\nVotarea în Germania se desfășoară pe durata unei singure zile - duminică, 9 iunie 2024 - și începe la ora 7.00 (ora locală) și durează până la ora 22.00 (ora locală), când președintele biroului electoral al secției declară votarea încheiată.\n\nAlegătorii care la ora 22.00 se află la sediul secției de votare, precum și cei care se află la rând în afara sediului secției de votare pentru a intra în localul de vot, pot vota până la ora locală 23.59.",
        "label": "Germania"
    },
    {
        "title": "UPDATE: Panică în Germania! Animal sălbatic periculos, în libertate de două zile! - GermaniaMea.ro",
        "content": "Membrii clanului Remmo și cei ai clanului Abou-Chaker locuiesc în zona vizată din Berlin. Remmo este doar unul dintre așa-numitele „clanuri arabe” care controlează o mare parte din comerțul cu droguri și prostituție ilegală din capitala Germaniei.\n\nFiras, unul dintre fiii șefului clanului Remmo, ar fi scris pe Instagram: „Dacă cineva știe ceva, spuneți-ne, o vom conduce înapoi în incinta ei, înainte ca vreun idiot să o împuște. (...) Trebuie făcut totul pentru ca Nala să supraviețuiască”.\n\nDe altfel, în mai multe fotografii postate pe contul lui de Instagram, tânărul ține un animal sălbatic în lesă de câine, respectiv un tigru, dar nu apare niciun indiciu despre leoaica care ar cutreiera liberă pe străzile Berlinului.\n\nVânătoarea unui animal sălbatic, despre care se credea inițial a fi o leoaică care cutreiera periferia Berlinului, s-a încheiat vineri. Din videoclipul original filmat de niște trecători, aproape de miezul nopții de joi, reiese „cu relativă siguranță” că este vorba de... un mistreț.\n\n„Totul indică că nu este o leoaică”, a declarat Michael Grubert, primarul orașului Kleinmachnow.\n\nExperții nu au găsit urme ale prezenței presupuse feline și nici material genetic în zonele în care s-ar fi plimbat leoaica, după spusele reclamanților. Grubert a adăugat că oamenii legii vor rămâne în alertă în cazul în care situația se va schimba. Poliția e precaută, totuși: „Videoclipul nu a fost un fals. S-a văzut ceva neobișnuit. Pe lângă videoclip, patrulele au mai observat de câteva ori animalul, au confirmat că e o leoaică”.\n\nPe de altă parte, în spirit de glumă, câțiva tineri au jucat o farsă polițiștilor, punând un sunet de răget de leu la un megafon în zona în care aveau loc căutările.\n\nCirca 120 de poliţişti, dotaţi cu drone, camere cu termoviziune şi elicoptere, ajutați de vânători profesioniști și veterinari, caută de joi între Berlin şi Potsdam o leoaică scăpată, probabil, din captivitate. Căutările au continuat și vineri și s-au concentrat pe cartierul Zehlendorf din sud-vestul Berlinului, unde au existat indicii despre o posibilă reperare, informează TheLocal.de.\n\nPoliția a dat prima dată alarma la primele ore ale dimineții de joi, după ce două persoane au văzut ceea ce părea a fi o leoaică urmărind un mistreț pe o stradă la mai puțin de cinci kilometri de capitala Germaniei.\n\nCei doi trecători au văzut felina în jurul miezului nopții în suburbia Kleinmachnow, la sud-vest de Berlin. Populaţiei din zonă i s-a cerut să nu scoată afară animalele din gospodării. În plus, localnicii din comunele Teltow şi Stahnsdorf au fost sfătuiţi să nu iasă din case.\n\nMartorii au reuşit să şi filmeze scena cu telefonul mobil. Experţii au confirmat autenticitatea imaginilor au ajuns la concluzia că este probabil vorba de o leoaică, a declarat primarul din Kleinmachnow, Michael Grubert, într-o conferință de presă. Sălbăticiunea a fost observată ulterior și de către ofițerii de poliție, a declarat Kerstin Schroeder, purtătoarea de cuvânt a poliției în regiunea Brandenburg din jurul Berlinului. Aceasta a mai afirmat că nu există indicii că leoaica ar fi ucis și alte animale.\n\nPoliţia a iniţiat o anchetă pentru depistarea provenienţei animalului. Până în prezent nicio grădină zoologică, instituţie de protecţia animalelor sau circ nu a dat dispărut un astfel de animal. Dacă se va confirma, organizaţia de protecţie a animalelor Vier Pfoten pleacă de la premisa că el provine din posesie privată.\n\n„Nouă nu ne este cunoscută în regiunea Kleinmachnow-Teltow-Stahnsdorf existenţa unui astfel de animal, aflat în posesie privată\", a adăugat și Michael Grubert.\n\nPe de altă parte, Michel Rogall, un director de circ din suburbia vecină Teltow, susține că animalul s-ar putea să nu fie deloc un leu.\n\nÎn cazul în care va fi capturată, sălbăticiunea va fi sedată cu un tranchilizant şi predată oficiului pentru protecţia animalelor, a mai adăugat poliția germană. Oricine observă felina ar trebui să caute adăpost și să sune la numărul de urgență 110.\n\nNu este prima dată când germanilor li se spune să fie atenți la animale sălbatice în libertate. Cu doar câteva săptămâni în urmă la Bad Kreuznach, în landul Renania-Palatinat, a reuşit să evadeze din cuşcă un Serval - o pisică-tigru originară din Africa.\n\nÎn luna mai, locuitorii din orașul central german Erfurt au rămas șocați de vederea unui cangur care țopăia pe un drum aglomerat după ce a evadat dintr-o proprietate privată.\n\nÎn 2019, a fost nevoie de câteva zile pentru ca o cobră să fie capturată în orașul de vest Herne, unde locuitorilor li s-a spus să țină ferestrele închise și să nu facă plimbări în zone cu iarba înaltă.\n\nÎn 2016, îngrijitorii unei grădinii zoologice din orașul Leipzig au alertat autoritățile după ce un leu a evadat. Acesta a fost în cele din urmă ucis, după ce injecția cu tranchilizant nu și-a făcut efectul.",
        "label": "Germania"
    },
    {
        "title": "Germania: Deutschlandticket ieftin sau căi ferate moderne? - GermaniaMea.ro",
        "content": "Pus spre vânzare în luna mai a anului trecut, biletul lunar de 49 de euro pentru transportul public național din Germania, a fost creat pentru sprijinirea populației în fața crizei legate de costul vieții și, totodată, reducerea emisiilor.\n\nAcesta s-a dorit o continuare a proiectului din vara anului 2022 - biletul de 9 euro pe lună - introdus cu titlu experimental și care a fost de un real succes, mai ales pentru relansarea turismului în Germania, după pandemia de coronavirus.\n\nDoar că noul bilet - Deutschlandticket , mai scump, însă, cu 40 de euro - ceea ce înseamnă aproximativ 1,60 euro pe zi – ar putea deveni și mai scump.\n\nZeci de miliarde de euro vor fi necesare pentru modernizarea rețelei feroviare a Germaniei în următorii ani, ceea ce reaprinde dezbaterea privind majorarea prețului la Deutschlandticket. Ministrul german de Finanțe, Christian Lindner, a fost tranșant. El a cerut mai multe investiții în infrastructura feroviară și mai puțini bani cheltuiți pe probleme sociale.\n\n„La un moment dat, politicienii vor trebui să decidă dacă vrem să investim mai mult în căile ferate sau dacă prețul ar trebui să rămână la 49 de euro”, a declarat ministrul de Finanțe, Christian Lindner pentru ziarul Welt am Sonntag, citat de DW.\n\nBugetul social subvenţionează, de asemenea, pensiile, securitatea de bază pentru bătrâneţe şi prestaţia cetăţenească. Lindner a criticat faptul că în ultima perioadă bugetul social a crescut semnificativ, și anume cu 15 miliarde de euro în fiecare an.\n\nProiectul noului Deutschlandtiket sau „D-Ticket\", care permite călătorii nelimitate în toată țara timp de o lună, dar nu și pe trenuri de mare viteză sau de lungă distanță, a pornit cu stângul de la bun început. Guvernele federale și de stat subvenționează fiecare serviciu al acestui bilet cu 1,5 miliarde de euro pe an. Cu toate acestea, autoritățile au garantat doar prețul pentru acest an. Aceasta înseamnă că Deutschlandticket-ul ar putea deveni mai scump pentru utilizatori, începând cu 2025.\n\nDetlef Neuß, președintele federal al asociației de pasageri „Pro Bahn”, a declarat pentru WDR că se așteaptă la o scumpire cu 10 euro.\n\n„Politicienii nu trebuie să exagereze cu majorarea prețului. Biletul nu trebuie să devină mai scump de 59 de euro anul viitor\", a declarat acesta.\n\nPe de altă parte, social-democrații lui Scholz îl contrazic pe partenerul lor de coaliție liberală, Detlef Müller, adjunct al SPD susținând că Deutschlandticket este un „proiect de succes absolut”.\n\nPână în 2030, Deutsche Bahn plănuiește să revizuiască 40 de linii aglomerate pentru a le face mai punctuale și mai fiabile. Fiabilitatea căilor ferate germane a intrat în atenție internațională inclusiv în timpul turneului de fotbal Euro 2024, mulți fani sosind cu întârziere sau ratând meciuri din cauza trenurilor întârziate.\n\nCoaliția de guvernământ a stabilit volumul necesar de investiții pentru căile ferate la 45 de miliarde de euro până în 2027. Această sumă a fost redusă la 27 de miliarde de euro după ce Curtea Constituțională a Germaniei a decis în noiembrie că o mișcare de a redirecționa 60 de miliarde de euro din datoria neutilizată din perioada pandemiei către un fond pentru schimbările climatice este neconstituțională. Din acest fond urmau să fie finanțate părți semnificative din restructurarea căilor ferate.\n\nRecent, ministrul Transporturilor, Volker Wissing, a anunțat, de asemenea, planuri de a reduce bugetul feroviar cu 1 miliard de euro în favoarea companiei care supraveghează rețeaua de autostrăzi.\n\nÎntre timp, Deutsche Bahn ia în considerare anularea a numeroase legături pe distanțe lungi în Germania de Est sau Renania de Nord-Westfalia de anul viitor. Carsten Schneider, comisarul de est al guvernului federal, a descris planurile companiei drept „inacceptabile”.\n\n„Pentru condiții de viață echivalente, avem nevoie de conexiuni bune de transport, inclusiv pe calea ferată.”\n\nDezbaterile coaliției cu privire la bugetul pe anul viitor sunt tensionate și par să aibă vreo rezolvare prea curând, cancelarul Olaf Scholz așteptându-se la noi discuții în iulie, înainte de vacanța de vară a parlamentului.",
        "label": "Germania"
    },
    {
        "title": "Date terifiante privind abuzurile sexuale asupra copiilor din Germania - GermaniaMea.ro",
        "content": "Abuzul sexual asupra copiilor reprezintă o problemă gravă de sănătate publică în Germania și, din păcate, numărul cazurilor de această natură a crescut semnificativ anul trecut, potrivit unui raport al politiei publicat luni, informează DW.com.\n\nDatele Biroului Federal de Politie Criminala (BKA) din Germania au relevat că au fost 18.497 de copii cu vârsta sub 14 ani care au fost victime ale abuzului sexual în 2023, reprezentând o creștere de 7,7% față de anul precedent. Ceea ce înseamnă că un copil este abuzat sexual la fiecare jumătate de oră - 54 pe zi. În 2022 au fost raportate zilnic 48 de cazuri de abuz în Germania, în 2020 au fost 43. În ultimii cinci ani, numărul cazurilor a crescut cu 20%.\n\n„Este de remarcat proporția mare de suspecți care sunt ei înșiși copii sau adolescenți, din nou în jur de 30%”, a mai spus BKA.\n\nDe asemenea, printre adolescenții cu vârsta cuprinsă între 14 și 17 ani, au existat 1.277 de victime ale abuzului sexual, o creștere cu 5,5% față de 2022. Aproximativ trei sferturi dintre acestea a vizat fete. Majoritatea victimelor își cunosc autorii, de obicei membri ai familiei, prieteni sau cunoscuți. Mai mult de jumătate dintre victime s-a dovedit ca au avut o relație anterioara cu suspectul.\n\nAcestea sunt datele oficiale, dar numărul cazurilor neraportate e mult mai mare.\n\n„În acest sens, intensificarea activităților polițienești în domeniul infracțiunilor în ultimii ani, este posibil să fi condus la o creștere a numărului de cazuri nedeclarate”, continuă raportul.\n\nPotrivit ministrului federal de interne, Nancy Faeser, această problemă este o sarcină centrală a statului să privească și să acționeze ori de câte ori există amenințări la adresa copiilor – este, de asemenea, o sarcină centrală a societății în ansamblu.\n\n„Sunt acte demne de dispreț care ne afectează profund și ne lasă fără cuvinte,” a mai spus Faeser.\n\nRevenind la datele BKA, cele mai multe cazuri au fost înregistrate în state puternic populate cu zone metropolitane mari.\n\nRenania de Nord-Westfalia a înregistrat cele mai multe cazuri: 5.065! Dintre acestea, 1.022 au implicat abuz sexual grav.\n\nUrmează Bavaria cu 1.882 (286 cazuri de abuz sexual grav), Saxonia Inferioară - 1.660 (303 cazuri de abuz sexual grav), Baden-Württemberg - 1.596 (256 cazuri de abuz sexual grav) și Hesse - 1.015 (145 cazuri de abuz sexual grav), Berlin - 911 (234 cazuri de abuz sexual grav), Renania-Palatinat - 758 (129 cazuri de abuz sexual grav), Saxonia - 722 (115 cazuri de abuz sexual grav), Saxonia-Anhalt - 555 (100 cazuri de abuz sexual grav), Schleswig-Holstein - 527 (84 cazuri de abuz sexual grav), Brandenburg - 434 (78 cazuri de abuz sexual grav), Turingia 422 (88 cazuri de abuz sexual grav), Mecklenburg - Vorpommern - 320 (55 cazuri de abuz sexual grav).\n\nCele mai puține cazuri de abuz sexual au fost înregistrate în Hamburg – 239 (27 cazuri de abuz sexual grav) și Bremen – 134 (15 cazuri de abuz sexual grav).\n\nBKA și-a exprimat îngrijorarea cu privire la numărul mare de cazuri internaționale care implică abuz sexual asupra copiilor, în care păstrarea datelor relevante în Germania, în special adresele IP, a fost suspendată, ceea ce a condus la investigațiile care deseori ajung într-un impas.\n\n„Infractorii nu trebuie să se simtă în siguranță nicăieri. Prin urmare, avem nevoie și de obligația furnizorilor de a stoca adrese IP”, a mai spus Faeser.\n\nDe asemenea, alarmant e și faptul că producția, distribuirea, cumpărarea și deținerea de pornografie infantilă continuă să crească masiv. Anul trecut au fost 45.191 de cazuri. Cifrele s-au triplat din 2019!",
        "label": "Germania"
    },
    {
        "title": "Germania: Oferta șefilor Volkswagen nemulțumește angajații! Urmează proteste... - GermaniaMea.ro",
        "content": "În mod cert, acestea sunt cele mai proaste momente din toata istoria grupului german Volkswagen. În urma negocierilor cu sindicatele, cel mai mare constructor european de automobile tocmai a anunțat public sindicatele despre oferta disponibilă, astfel încât să rămână competitivă și să protejeze locurile de muncă.\n\nAstfel, cel puţin trei uzine VW vor fi închise şi vor fi eliminate zeci de mii de locuri de muncă, momentan numai în Germania, informează DW.com.\n\nDe asemenea, compania intenționează să reducă cu 10% salariile pentru aproximativ 140.000 de lucrători.\n\nProducătorul german a obținut un profit operațional de 2,86 de miliarde de euro la venituri de 78,5 miliarde de euro în trimestrul al treilea, ambele cifre fiind în scădere față de anul trecut și reprezintă cel mai mic profit din pandemie până acum.\n\nRezultatele consolidează argumentele conducerii Volkswagen în favoarea unor măsuri drastice, cel puțin în Republica Federală.\n\n„Echipa managerială este serioasă cu privire la toate aceste lucruri. Nu este doar retorica din timpul negocierilor colective”, a avertizat preşedintele comitetului de întreprindere de la Volkswagen, Daniela Cavallo.\n\n„Acesta este planul prin care cel mai mare grup industrial german vrea să demareze operaţiunea de lichidare din Germania”, a adăugat Cavallo, fără a preciza care sunt uzinele afectate şi nici câţi dintre cei aproximativ 300.000 de angajaţi ai Volkswagen Group din Germania ar putea fi disponibilizaţi. „Toate uzinele VW din Germania sunt afectate de aceste planuri. Niciuna nu este sigură”, a mai spus Cavallo.\n\nSindicatul IG Metall a venit cu cereri noi: revenirea la contractele colective reziliate, fără nicio modificare a conținutului, precum și o creștere a salariului de 7 procente.\n\nOricum, negociatorii Volkswagen au dat asigurări că în ciuda reducerii nivelului salariilor, acestea ar fi în continuare foarte atractive în comparație cu industria în ansamblu\n\nUrmătoarea rundă de negocieri colective va avea loc pe 21 noiembrie 2024. Până pe 30 noiembrie, angajații sunt sub efectul prevederilor legale care interzic acțiuni sindicale, inclusiv grevele.\n\nÎn replică, sindicatele nu stau cu mâinile în sân și amenință cu proteste începând cu luna decembrie.\n\nVolkswagen are un plan de redresare și pentru principala sa piață de vânzări - China, bazat pe îmbunătăţirea software-ului şi a asistenţei la condus, cu scopul de a recupera cota de piaţă până în 2026 sau 2027.\n\nPieţele auto europene şi chineze au devenit tot mai competitive, cu modele mai ieftine de la producători precum Tesla şi producătorii chinezi câştigând cotă de piaţă.\n\nVânzările Volkswagen în China au scăzut cu 15% în trimestrul al treilea, iar acţiunile companiei au pierdut aproximativ o cincime din valoarea de la începutul anului.\n\nDe asemenea, conducerea Volkswagen intenţionează să externalizeze unele dintre departamentele sale fie către companii externe, fie către fabricile producătorului auto din străinătate.",
        "label": "Germania"
    },
    {
        "title": "Germania: Care e mai eficient - Deutschlandticket sau biletul unic de 9 euro? - GermaniaMea.ro",
        "content": "Au trecut puțin peste 100 zile de când Deutschlandticket -ul Germaniei a devenit valabil. Cei care folosesc mijloacele de transport în comun locale şi regionale din Republica Federală preferă acest tichet, dar vânzările mai au mult până să ajungă să aibă popularitatea biletului de 9 euro , introdus în vara lui 2022, susține iamexpat.de.\n\nPoate că e încă prea devreme pentru a declara politica de transport un succes absolut, dar unii spun că ultimele cifre de vânzări dezvăluie începutul tranziției în ceea ce privește industria de transport în Germania. Și totuși... costul și eficiența acestui sistem sunt puse sub semnul întrebării.\n\nPotrivit datelor Ministerului Federal al Transporturilor, 11 milioane de oameni din Germania au cumpărat până în acest moment biletul. Per total, DB Regio a avut în iunie cu 25% mai mulți deținători de abonament decât înainte de lansarea biletului. Doar în Hamburg, asociația de transport local, HHV, a câștigat 250.000 de clienți noi de la lansarea oarecum haotică a biletului de la 1 mai.\n\nÎn ciuda aprecierii sale de până acum, vânzările de 11 milioane ale Deutschlandticket se compară greu cu succesul biletului de 9 euro, care a fost achiziționat de 52 de milioane de ori între iunie și august 2022. Un succes uriaș, chiar dacă operatorilor feroviari le-a fost greu să facă față acestei nebunii.\n\nChiar și așa, potrivit unui bilanț al Biroului de Statistică, biletul de 9 euro a dus doar la o „stagnare” a traficului rutier față de 2019. Iar mașinile au emis mai multe emisii de gaze cu efect de seră în 2022 în Germania, cu o creștere de 0,8 milioane de tone, potrivit Agenției Federale de Mediu.\n\nÎnainte de a concluziona că este „cea mai importantă reformă a transporturilor din istorie”, după spusele ministrului Transporturilor, Volker Wissing, sau o „revoluție feroviară”, potrivit unui politician ecologist, abonamentul de 49 de euro trebuie să își demonstreze eficiența.\n\nÎn timp ce locuitorii din Hamburg și cei din alte orașe germane s-au adaptat, oamenii care locuiesc în mai multe zone rurale ale Germaniei se întreabă dacă biletul își merită banii.\n\nRolf Tewes, primarul orașului Bevern, o mică municipalitate din Schleswig-Holstein, a declarat pentru ZDF că mulți locuitori nu sunt convinși de ceea ce le oferă biletul. „De fapt, nu suntem conectați la serviciile de transport public”, a spus Tewes. „Singurul lucru pe care îl avem este un autobuz școlar, dar care nu circulă în timpul sărbătorilor legale sau în weekend.”\n\nAceste neajunsuri au fost susținute și de Detlef Neuss, președintele federal al asociației de pasageri PRO BAHN.\n\n„Există în continuare municipalități care au peste 100 de locuitori, dar nu au nici măcar o singură conexiune la rețeaua de transport public. Deutschlandticket-ul nu le-a oferit nimic acestor oameni, deoarece adesea trebuie să parcurgă mai mulți kilometri pentru a ajunge la următoarea stație de autobuz sau gară - biletul este aproape inutil pentru ei.”\n\nÎn ciuda criticilor lui Neuss, ministrul de Transport pentru Renania de Nord-Westfalia, Oliver Krischer, din partidul Verzilor, a numit politica un succes, dar a fost de acord că rețelele de transport trebuie dezvoltate în continuare în Germania. „Este responsabilitatea publică comună a guvernelor federale și de stat ca finanțarea [pentru dezvoltarea transportului] să fie asigurată”, a spus Krischer pentru ZDF. Rețeaua este îmbătrânită, cu un necesar de investiții de 8,6 miliarde de euro pe an, timp de un deceniu.",
        "label": "Germania"
    },
    {
        "title": "Revelion dramatic în Germania din cauza artificiilor! - GermaniaMea.ro",
        "content": "Superstițiile spun că artificiile şi petardele folosite de Anul Nou alungă spiritele rele. Doar că, din păcate, ceea ce ar trebui să aducă încredere și bucurie de Revelion, pe mulţi din Germania distracţia cu obiecte pirotehnice i-a costat chiar viața. Potrivit autorităților locale, cinci persoane și-au pierdut viața în Republica Federală, în noaptea ce marchează trecerea dintre ani, în urma unor accidente legate de manipularea necorespunzătoare a artificiilor, informează TheLocal.de.\n\nÎn landul Renania de Nord-Westfalia, în apropiere de Paderborn, un tânăr de 24 de ani a murit după ce a declanșat o rachetă pirotehnică, iar poliția locală bănuiește că victima ar fi fost chiar cea care ar fi confecționat dispozitivul.\n\nLa Oschatz, în landul Saxonia, un bărbat în vârstă de 45 de ani a murit din cauza rănilor grave la cap după ce a dat foc unei „bombe pirotehnice”. Oamenii legii susțin că obiectul în cauză era deosebit puternic și făcea parte din categoria F4, adică necesită o autorizație specială de utilizare.\n\nAcest accident subliniază riscurile imense ale manipulării ilegale sau necorespunzătoare a unor astfel de dispozitive.\n\nÎn aceeași regiune, în orașul Hartha, un alt bărbat, de 50 de ani, a murit în timp ce încerca să detoneze o bombă pirotehnică într-o țeavă. În urma exploziei, victima a suferit răni grave la cap și a decedat pe loc, conform unui purtător de cuvânt al poliției.\n\nÎn apropiere de Hamburg, un tânăr de 20 de ani a murit după ce a detonat un dispozitiv pirotehnic, în timp ce în Kremen, regiunea Brandenburg, un al cincilea bărbat și-a pierdut viața din cauza „manipulării necorespunzătoare” a unor artificii. Acest accident s-a soldat și cu rănirea a altor trei bărbați din zonă, care au fost grav afectați de explozii.\n\nAproximativ 13 ofițeri de ordine au fost răniți în urma accidentelor din acest an, inclusiv unul grav, a declarat purtătorul de cuvânt al poliției, Florian Nath.\n\nDe asemenea, alte 330 de persoane au fost reținute în noaptea de Revelion la Berlin, a spus poliția, dar, spre deosebire de anii precedenți, „nu au existat violențe sau incidente majore”, au adăugat aceștia.\n\nClinica de accidente din Berlin (UKB) a raportat că a tratat 15 persoane grav rănite la primele ore din noul an. Cinci au suferit răni grave la mâini, fețe și ochi din cauza așa-numitelor bombe cu bile, în timp ce alții și-au pierdut degete sau părți ale mâinilor sau au suferit pierderi de auz și arsuri.\n\nPetardele cu bile conțin adesea o cantitate periculos de mare de pulbere explozivă și, deși sunt interzise în Germania, pot fi importate ilegal din străinătate sau făcute acasă.\n\n„Manevrarea artificiilor neaprobate este o infracțiune și se pedepsește cu închisoare de până la trei ani sau cu amendă”, scrie Ministerul Federal de Interne pe site-ul său. „Dacă oamenii sau animalele sunt puse în pericol cu ​​bună știință, se poate aplica o pedeapsă cu închisoarea de până la cinci ani”. Se poate aplica și o amendă de până la 50.000 de euro, mai precizează sursa citată.\n\nÎntre timp, Asociația de Pirotehnică din Germania a criticat comerțul înfloritor cu artificii ilegale și a dat vina pe astfel de dispozitive explozive pentru numeroasele răni grave din noaptea de Revelion.\n\nPe de altă parte, o serie de politicieni au cerut măsuri urgente. Burkard Dregger, purtătorul de cuvânt al CDU pentru politica interioară în parlamentul de la Berlin, a subliniat necesitatea unor controale mai stricte la frontieră pentru a preveni importul de artificii interzise din Europa de Est.",
        "label": "Germania"
    },
    {
        "title": "Cum vrea Germania să blocheze transferurile românilor de bani? - GermaniaMea.ro",
        "content": "Germania este una dintre țările din care au fost făcute cele mai multe transferuri de bani către România în 2023. Potrivit datelor Revolut, numărul de utilizatori care au realizat transferuri de fonduri către România din Germania a crescut cu 17%, iar sumele au înregistrat un avans de 41 de procente.\n\nDe altfel, românii reprezintă cea mai mare minoritate din Republica Federală care provine dintr-un stat UE, după cum GermaniaMea.ro a semnalat AICI . Potrivit Destatis - Biroul Federal de Statistici al Germaniei - numărul românilor din Germania a crescut în perioada 2015 – 2022, de la 450.000 la peste 883.670 de persoane. Nu e de mirare, având în vedere că populația Germaniei a crescut datorită migrației, ceea ce i-a conferit Republicii Federale titlul de a treia economie a lumii.\n\nÎn aceste condiții, autoritățile germane suspectează că persoanele cu statut de imigrant care beneficiază de ajutoare sociale, trimit mare parte din sume în țara de origine, folosindu-se de aceste fonduri. Drept urmare, ministrul de Finanțe și-a anunțat intenția de a bloca transferul de sume provenite din ajutoare sociale. Aceste sume, susțin oficialii, sunt destinate întreținerii migranților în țara de adopție. Adică ele trebuie cheltuite în Germania.\n\nPotrivit estimărilor Bundesbank, în 2023, aproximativ 6,8 miliarde de euro au fost transferate în străinătate de solicitanții de azil. Împreună cu remitențele, transferurile totale din Germania se ridică la peste 22,4 miliarde de euro, iar cea mai mare sumă de 834 de milioane de euro merge către Turcia, urmată de România cu 604 milioane euro și Polonia - 534 milioane euro.\n\nCitește AICI și cum au devenit românii printre principalii beneficiari ai Kindergeld în Germania!\n\nPână în vara acestui an ar trebui să fie disponibil în toate landurile un model de card de plată care să permită cumpărături de bunuri fără numerar. Acest lucru ar limita oportunitățile solicitanților de azil de a transfera bani în țările lor de origine. Introducerea cardului pentru solicitanții de azil a fost decisă încă din noiembrie 2023, la reuniunea miniștrilor de Interne din landurile federale.\n\nLa sfârșitul lunii ianuarie, 14 din cele 16 state federale ale Germaniei, inclusiv Hamburg, au convenit asupra unui format comun pentru introducerea unui astfel de card.\n\nDe altfel, Hamburg este primul land german care începând cu 15 februarie nu a mai plătit solicitanților de azil ajutorul social în cash, ci pe un card de debit, denumit și „SocialCard”. Și în alte câteva landuri precum Saxonia Inferioară, respectiv în Hanovra, au început proiecte-pilot pentru aplicarea acestui sistem și rezultatele sunt vizibile în datele contorizate, susțin autoritățile, fără a oferi și cifre exacte.\n\nCelelalte două state, Bavaria și Mecklenburg-Pomerania de Vest, intenționează, de asemenea, să introducă un card pentru migranți, dar după propriile standarde.\n\nCare sunt condițiile utilizării unui SocialCard?\n\nÎntr-o primă fază, cardul social este emis numai pentru refugiații proaspăt veniți și care au dreptul la ajutoare de la stat. Refugiații din Ucraina sunt excluși. Fiecare adult primește lunar, pentru întreținere, 185 de euro, la care se pot adăuga alocațiile pentru copii, plătite pe cardul părinților.\n\nCardul social poate fi folosit și pentru retragerea de numerar din bancomate, dar numai până la o sumă maximă de 50 de euro pe lună plus 10 euro pentru fiecare copil. Cardul nu poate fi folosit în străinătate sau pentru tranzacții online.\n\n„Vrem să ne asigurăm că oamenii folosesc banii la care au dreptul pentru nevoile lor individuale, personale, și nu îi transferă în străinătate”, a explicat un purtător de cuvânt al Ministerul de Interne din Hamburg, citat de cotidianul Süddeutsche Zeitung.\n\nPe de altă parte, potrivit reprezentanților Serviciului Federal Social, noul card va face viața mai ușoară prin reducerea birocrației - beneficiarii nu vor mai fi nevoiți să se prezinte la o autoritate sau la un ghișeu pentru a primi lunar banii.",
        "label": "Germania"
    },
    {
        "title": "Panică printre celebritățile din Germania! Ce produs e de azi istorie? - GermaniaMea.ro",
        "content": "O adevărată lovitură pentru industria de cosmetică din Europa! Începând de azi, un produs cosmetic nu va mai exista pe piață. Decizia va afecta și Germania, pentru că sclipiciul devenise un element de bază, nelipsit din machiaje sau diverse produse pentru corp. De altfel, este o „lovitură” și pentru saloanele și persoanele fizice care se ocupă cu arta manichiurii și a pedichiurii.\n\nInterdicția impusă de Comisia Europeană vizează particulele de plastic mai mici de 5 mm care sunt insolubile și nu se degradează. Forul european a adoptat măsura luna trecută, argumentând că va opri astfel eliberarea în mediu a aproximativ jumătate de milion de tone de microplastic.\n\nComercializarea produselor pe bază de sclipici/glitter este interzisă în spațiul UE, începând cu 16 octombrie.\n\nGermaniaMea.ro vă prezintă detaliile acestei decizii și ce efecte a produs printre consumatorii din Republica Federală...\n\nSclipiciul va fi interzis în Germania, ca de altfel în tot spațiul Uniunii Europene, ca urmare a unei directive luate de Comisia Europeană, și noua regulă se aplică chiar de azi. Astfel, produsele care conțin sclipici, de la ojă până la cele de machiaj sau produse de îngrijire a pielii vor fi scoase de pe rafturi.\n\n„Interzicerea microplasticelor adăugate în mod intenţionat răspunde unei preocupări majore pentru mediu şi sănătatea oamenilor. Microplasticele se găsesc în oceane, în râuri şi pe uscat, precum şi în alimente şi în apa potabilă. Restricţiile de astăzi vizează particulele foarte mici, dar reprezintă un pas important în direcţia reducerii poluării provocate de om”, a declarat comisarul pentru mediu, oceane şi pescuit, Virginijus Sinkevicius.\n\nInterdicția, însă, a creat un val de controverse în spațiul public din Germania, multe persoane influente în mediul online fiind nemulțumite și chiar revoltate, informează iamexpat.de.\n\nDe exemplu, mulți influenceri au cutreierat magazinele, pentru a-și face un stoc de recipiente cu sclipici, cu doar câteva zile înainte ca noua interdicție să își aplice efectele pe piață.\n\n„Sunt cu adevărat șocat de asta. În lumea mea, totul are de-a face cu sclipici”, a declarat Sam Dylan, fostul concurent la Big Brother Germany, pentru ziarul tabloid Bild. Dylan este una dintre celebritățile și influenții germani minori care a cumpărat în disperare sclipici, de când UE a anunțat că va interzice acest tip de produs în efortul de a combate microplasticile poluante.\n\nEl a recunoscut că a cheltuit acum aproximativ 180 de euro pe 82 de pachete de pudră cu sclipici înainte de modificarea regulamentului.\n\nO altă vedetă activă în online și nu numai, Luca Valentino de la Deutschland Sucht den Superstar („Germania caută un superstar”), a condamnat noua lege, spunând că UE „înlătură ultimele scântei de farmec”.\n\nPotrivit acestuia, obișnuia să folosească trei borcane de sclipici pe an, motivând că: „Viața mea este foarte colorată!”.\n\nDeși sunt mai scumpe, există deja produse cu sclipici fără plastic care sunt biodegradabile.\n\nProducătorii celorlalte produse care includ sclipici vor avea o perioadă de grație pentru a se adapta la această măsură și a găsi alternative.\n\nDin ce în ce mai multe studii arată că microplasticele ajung peste tot în organismul nostru. Acestea ar fi prezente în toate organele, inclusiv în creier, unde pot induce chiar schimbări de comportament.",
        "label": "Germania"
    },
    {
        "title": "Atenție! Germania prelungește controalele la graniță! - GermaniaMea.ro",
        "content": "Pe parcursul Campionatului European de Fotbal care a avut loc în această vară, Germania a instituit controale la toate graniţele sale. Inițial, era vorba de verificări doar pe timpul desfășurării evenimentului fotbalistic, însă cancelarul german Olaf Scholz a anunțat recent menținerea acestora.\n\n„Intenţionăm, în general, să continuăm să controlăm strict frontierele germane. Vrem să limităm migraţia ilegală, aşa cum am anunţat. Cifrele trebuie să scadă\", a subliniat cancelarul german pentru Saarbrücker Zeitung, citat de welt.de.\n\n„Migrația forței de muncă este necesară și, prin urmare, de dorit. Dar sunt prea mulți care vin în Germania fără un motiv pentru azil”, a continuat oficialul german.\n\nControalele temporare la frontieră, inclusiv cele de pe aeroporturi, instaurate cu ocazia Campionatul European de Fotbal, s-au încheiat oficial pe 19 iulie.\n\nAcest tip de verificări sunt programate să rămână în vigoare până la 15 decembrie pentru Elveţia, Cehia şi Polonia şi până la 11 noiembrie pentru Austria. De asemenea, controalele existente la frontieră, precum cele de la graniţa cu Franţa în timpul Jocurilor Olimpice, care urmează să rămână în vigoare până pe 30 septembrie.\n\nPotrivit Poliției Federale, un total de 9.172 de intrări neautorizate au fost depistate în timpul controalelor la frontieră din timpul Campionatelor Europene. Dintre acești oameni care au intrat în țară fără permisiune, 6.401 de persoane au fost respinse. Numai la frontiere au fost executate 1.198 de mandate de arestare, inclusiv omucidere. În plus, în timpul controalelor au fost reţinute circa 100 de persoane pentru criminalitate motivată politic - inclusiv terorism internaţional şi extremism de stânga sau de dreapta. De asemenea, poliția a arestat temporar aproape 280 de suspecți de contrabandă.\n\nÎnainte de evenimentul fotbalistic al anului, au fost raportate în total 2.938 de respingeri la granițele terestre cu Polonia, Cehia, Austria și Elveția în lunile aprilie și mai 2024, cu aproximativ 90% mai multe decât în ​​aceeași perioadă a anului trecut.\n\nLa frontierele interne Schengen cu Danemarca, Olanda, Belgia și Luxemburg, în loc de controale fixe la frontieră, a început perchezițiile fără suspecți anume, cu operațiuni de verificare direcționate spre regiunile de frontieră.\n\nReintroducerea unor astfel de controale în spaţiul Schengen este autorizată numai în circumstanţe excepţionale – cum ar fi cele introduse ca urmare a crizei refugiaților sau în timpul pandemiei de Covid-19 - şi este condiționată de notificarea Comisiei Europene înainte de intra în vigoare. acestea sunt justificate doar dacă există o „amenințare gravă la adresa ordinii publice sau a securității interne”. Or, acordul Schengen prevede frontiere deschise. Un fel de liberă circulație și nu prea...\n\nConform regulamentului Uniunii, migrația nu trebuie privită ca o amenințare la adresa ordinii publice sau a securității interne. Însă, imigrația e menționată ca unul dintre argumentele principale ale menținerii controalelor, ca urmare a faptului că verificările sunt insuficiente la frontierele externe ale UE.",
        "label": "Germania"
    },
    {
        "title": "La ce scumpiri să te aștepți în 2024, în Germania? - GermaniaMea.ro",
        "content": "După multe săptămâni de negocieri tensionate, coaliția de guvernământ a Germaniei a convenit zilele trecute asupra unui nou plan de cheltuieli pentru anul viitor.\n\nLiderii de la Berlin se străduiesc să umple o gaură în bugetul țării de 17 miliarde de euro pentru 2024. Așa cum era de așteptat, o parte din acestea vor cădea pe spatele consumatorilor, ceea ce înseamnă că anumite lucruri se vor scumpi în viitorul apropiat.\n\n„Urmează o perioadă cu tăieri de cheltuieli! Ele sunt dureroase, dar absolut necesare!”, a explicat cancelarul Olaf Scholz în Bundestag.\n\nDeclanșată de o decizie a Curții Constituționale Federale, potrivit căreia guvernul nu poate realoca fonduri de 60 de miliarde de euro destinate inițial amortizării efectelor economice ale pandemiei, criza bugetară amenință populația celei mai mari puteri economice din Europa – inclusiv cei 800.000 de români care trăiesc în această țară - și însăși supraviețuirea actualului guvern.\n\nPe lângă reducerea subvențiilor pentru a face economii, guvernul încearcă să-și sporească veniturile cu noi planuri de impozitare și majorări de impozite.\n\nGermaniaMea.ro vă face o prezentare generală a câtorva dintre scumpirile previzibile în 2024, conform noului plan de redresare financiară...\n\nCostul unui zbor a crescut semnificativ în ultimul an din cauza prețurilor crescute la energie, ca urmare a invaziei Rusiei în Ucraina. Conform planurilor bugetare ale coaliției, consumatorii s-ar putea confrunta cu încă o serie de scumpiri, doar pentru zborurile interne. Asta pentru că guvernul intenționează să introducă o taxă pe combustibilul cu parafină utilizat în călătoriile aeriene în Germania. Anterior, companiile au fost scutite de taxe ca mijloc de sprijinire a industriei aviației.\n\nDin iulie 2020, TVA-ul la produsele alimentare din restaurante și pub-uri/cafenele a fost stabilit la doar 7 procente. Reducerea a fost introdusă pentru a menține afacerile din domeniul ospitalității pe linia de plutire în plină pandemie de Covid.\n\nDacă nu ați observat o reducere drastică a prețurilor de atunci, se datorează faptului că multe companii au ales pur și simplu să mențină prețurile la același nivel (sau chiar să le majoreze) și să obțină un profit mai bun.\n\nDin ianuarie 2024, totuși, TVA-ul va fi majorat din nou la cota normală de 19%, lucru despre care analiștii susțin că patronii de restaurante și alte afaceri asemănătoare îl vor folosi ca scuză pentru a-și crește prețurile.\n\nProdusele care vin livrate în ambalaje din plastic vor cunoaște probabil, de asemenea, o creștere a prețului de anul viitor, datorită taxei planificate de guvern pe plasticele de unică folosință.\n\nDe la 1 ianuarie 2024, companiile vor fi obligate să plătească o taxă în fondul de plastic de unică folosință gestionat de Agenția Federală de Mediu (UBA) - un cost pe care l-ar putea transfera asupra consumatorilor.\n\nDacă se va întâmpla acest lucru, veți cotrobăi ceva mai adânc în portofel dacă vă aflați la cumpărături în DM sau la orice supermarket și, probabil, vei dezvolta o conștientizare mai bună a cât de mult plastic există acolo.\n\nUna dintre modalitățile cheie prin care guvernul dorește să își finanțeze planurile de protecție a climei este prin creșterea taxei pe CO2 de la 30 euro la 45 euro pe tonă. Taxa pe emisii este programată să crească treptat cu fiecare an care trece, dar inițial e prevăzut să crească la 40 euro doar în 2024.\n\nPotrivit asociației șoferilor ADAC, acest lucru va adăuga 1,4 cenți suplimentari la prețul unui litru de benzină pe lângă ceea ce era deja planificat. Luând în considerare majorarea totală de 15 euro, un litru de benzină va fi cu aproximativ 4,3 cenți mai scump decât era în 2023.\n\nPentru șoferii de mașini diesel, este o imagine similară: costul unui litru de motorină va crește cu 4,7 cenți în total ca urmare a creșterii taxei pe CO2, cu 1,6 cenți mai mult decât era planificat inițial.\n\nUn alt domeniu în care se va resimți creșterea taxei pe CO2 este cel al facturilor la energie casnică – cel puțin pentru marea majoritate a oamenilor care folosesc petrol și gaze pentru a-și încălzi locuința.\n\nPotrivit portalului de comparare a prețurilor Check24, creșterea la 45 euro pe tonă de dioxid de carbon va adăuga aproximativ 60 euro pe an la factura medie de gaz a unei gospodării. Site-ul de comparare a prețurilor Verivox, între timp, a calculat o creștere de 96 de euro pe an pentru gospodăriile care se încălzesc cu păcură.\n\nAmbele site-uri au folosit un consum mediu de 20.000 de kilowați-oră pe an ca bază pentru calculele lor.\n\nÎn plus, guvernul renunță la o subvenție planificată de 5,5 miliarde de euro pentru taxele de rețea, ceea ce înseamnă că cei care vor plăti aproximativ 6,43 de cenți pe kilowatt-oră de energie în taxele de rețea în 2024 - mai mult de dublu față de 3,12 cenți actuali - vor fi tot consumatorii.\n\nDe parcă nu ar fi de ajuns, guvernul sistează plafonările de preț la gaz, electricitate și termoficare cu trei luni mai devreme decât era planificat, ceea ce înseamnă că populația va fi vulnerabilă la prețurile volatile la energie de la începutul anului, mai degrabă decât în aprilie.\n\nDe la 1 martie, consumatorii vor fi, de asemenea, afectați de o creștere bruscă a TVA-ului la produsele energetice până la cota normală de 19%, în loc de cele 7% cât e la ora actuală. Potrivit Check24, numai acest lucru va adăuga 217 euro la cheltuielile anuale medii ale unei gospodării.\n\nÎn total, portalul estimează că o familie va cheltui în medie aproximativ 2.537 de euro pe factura de gaz în 2024 - cu 17%, sau 370 de euro, mai mult decât în 2023.\n\nPe lângă reducerea subvențiilor care poluează climatul, guvernul intervine și la unele dintre proiectele sale mai ecologice, ca mijloc de a economisi bani anul viitor. Subvenția pentru achiziționarea acestor tipuri de automobile va expira înainte de termenul prevăzut inițial. În total, guvernul de coaliție taie proiecte de protecție a climei și de transformare în valoare de 45 de miliarde de euro până în 2027.\n\nDeși la mașinile electrice nu va crește neapărat prețul, aceasta va însemna că majoritatea oamenilor va plăti mai mult pentru ele, deoarece nu vor putea obține o parte din cheltuieli înapoi de la guvern.\n\nLipsa de sprijin pentru industria solară ar putea face, de asemenea, să fie mai scumpă instalarea de panouri solare.\n\nCum îmi va mai fi afectat bugetul personal?\n\nÎn funcție de situația personală, în cel mai recent anunț privind bugetul ar putea fi și o veste bună pentru finanțele tale.\n\nPentru solicitanții de subvenții, creșterea programată de 61 euro a Bürgergeld rămâne valabilă, ceea ce înseamnă că beneficiarii de ajutor de șomaj pe termen lung vor primi cel puțin 563 euro pe lună începând de anul viitor.\n\nCu toate acestea, ministrul de Finanțe, Christian Lindner (FDP), a transmis că dorește să găsească economii de 1,5 miliarde de euro în asistența socială, pe care le poate realiza prin înăsprirea sancțiunilor și reducerea unui bonus de 75 de euro pe lună pentru persoanele aflate în căutarea unui loc de muncă care urmează cursuri de formare.\n\nPentru familii, o majorare a reducerilor fiscale pentru părinți este stabilită să continue, ceea ce înseamnă că așa-numitul Kinderfreibetrag va ajunge la 6.384 euro per copil în 2024 - o creștere de 360 euro față de 6.024 euro per copil actualmente.\n\nDeoarece creșterile alocației fiscale pentru copii sunt în mod normal urmate de creșteri ale alocației pentru copii, există speculații tot mai mari privind o creștere a actualului Kindergeld de 250 euro per copil.\n\nCeea ce este mai sigur, însă, este că Ministerul Familiei încă intenționează să includă diferite tipuri de sprijin financiar pentru părinți în Kindergrundsicherung - sau alocația de bază pentru copii - începând cu 2025. În ciuda dificultăților financiare, guvernul vrea să găsească alte 2,4 miliarde de euro pentru asta.\n\nPentru angajați, există și o veste bună - alocația scutită de impozite urmează să fie majorată de la 10.908 euro la 11.784 euro anul viitor. Asta înseamnă că aceștia vor putea câștiga aproape 12.000 de euro - până la 1.000 de euro pe lună - fără să plătească un singur cent din impozit.",
        "label": "Germania"
    },
    {
        "title": "Cum să nu te lași păcălit când închiriezi o locuință în Germania? - GermaniaMea.ro",
        "content": "Odată ajuns/ă în Germania, să închiriezi un loc unde să locuiești poate părea complicat, atâta timp cât nu ești familiarizat/ă cu sistemul locativ de aici. Totul vine pe fondul unui deficit de locuințe de închiriat cu care se confruntă Republica Federală și a cererii ridicate, în special în orașe mari precum Berlin, Munchen sau Frankfurt.\n\nÎn aceste condiții, se instalează o disperare în rândul chiriașilor de a găsi prețuri accesibile și de care unii profită la maxim, astfel că înșelătoriile la închiriere sunt în creștere în Germania. Escrocii apelează la metode tot mai sofisticate, plasând anunțuri false pe piață, adesea în locații de vis cu chirii mai mici decât media.\n\nGermaniaMea.ro îți explică cum să te ferești de astfel de impostori atunci când vrei să închiriezi o locuință!\n\n[~ Mai multe anun țuri pentru români privind oferte de chirii/închirieri, locuri de muncă și alte servicii în Germania, găsești AICI ~ ]\n\nÎn timp ce unele dintre aceste escrocherii pot fi ușor de depistat, altele pot fi extrem de sofisticate, fraudatorii creând site-uri web cu aspect profesional și permițând celor care vor să închirieze, plini de speranță, să facă vizionări chiar ale proprietăților.\n\nRecent, media germană a prezentat cazul unui cuplu de străini care a pierdut în jur de 7.000 de euro printr-o escrocherie de închiriere în Berlin. Șarlatanii au subînchiriat un apartament frumos Altbau din popularul cartier Neukölln și au creat o reclamă pentru el prin intermediul unui site web fals al unui agent de închiriere. Apoi au aranjat ca oamenii să intre în posesia cheilor pentru a vedea proprietatea în timp ce adevărați chiriași erau plecați. În ciuda verificării contractului cu experții juridici de la asociația locală de locatari, nimeni nu a văzut nimic ieșit din comun - adică până când au încercat să intre în apartament și au găsit o familie care locuia deja acolo.\n\nDeci, cum să vă protejați economiile și cum să vă feriți de escroci în timp ce căutați un loc de închiriat?\n\nCheia pentru a evita escrocii în Germania este să fii pe deplin informat asupra semnelor de avertizare. Anunțul de închiriere a proprietății a fost încărcat pe site târziu în noapte, are puține detalii sau este scris într-o germană sau engleză proastă și ți se pare că oferta este prea bună pentru a fi adevărată? Asta ar trebui să-ți ridice semne de întrebare serioase!\n\nDacă cineva, care pretinde că este proprietar, te contactează din senin, acesta este încă un semnal de alarmă. Cu atât de mulți oameni care caută locuințe de închiriat, majoritatea agenților imobiliari și a proprietarilor vor avea mai mult decât persoane care doresc să-și închirieze proprietățile fără a fi nevoie să ia ei înșiși legătura cu oamenii. Oricine o face este mai mult ca sigur un escroc.\n\nUn alt semnal de alarmă este un proprietar care pretinde că închiriază locuința din străinătate sau care spune că este plecat din țară din diverse motive, cum ar fi o călătorie de afaceri de ultim moment.\n\nAcesta este, de obicei, un mod al escrocului de a scuza faptul că nu va putea să vă cunoască personal sau chiar să vă arate proprietatea înainte de a o închiria.\n\nChiar dacă scuza pare plauzibilă, cel mai indicat este să ignori pe oricine încearcă să-ți vândă o poveste despre viața în străinătate și pur și simplu să continui să cauți locul mult dorit.\n\nÎnainte de a te arăta interesat, fă-ți timp pentru a face o cercetare amănunțită pentru a identifica proprietatea, proprietarul și agentul de închiriere.\n\nVerificarea imaginilor și a textului folosit în listările de apartamente printr-un motor de căutare precum Google vă va ajuta să identificați rapid fotografiile de stoc și textul furat din alte anunțuri. În cazul fotografiilor, acest lucru este cunoscut sub numele de căutare inversă a imaginii.\n\nDe asemenea, merită să verificați dacă site-urile web către care sunteți trimis sunt complet funcționale și nu sunt copii ale altor site-uri ale agențiilor de închiriere și că orice adrese de e-mail corespund domeniului site-ului web.\n\nNu acceptați niciodată să închiriați o proprietate fără a o vedea mai întâi personal. Aranjați o vizionare și profitați de ocazie pentru a adresa întrebări despre proprietate și cartier.\n\nDe asemenea, este indicat și să discutați cu vecinii din clădire pentru a verifica dacă locuința este cu adevărat de închiriat.\n\nPlățile în avans pentru orice, fie că este vorba de mobilier, un depozit sau posibilitatea de a vedea proprietatea, ar trebui să te pună pe gânduri.\n\nConform legislației germane, de obicei se așteaptă să plătiți garanția doar până la începerea contractului de închiriere convenit - și cu siguranță nu cu câteva luni înainte. De asemenea, aveți dreptul legal să plătiți garanția pe trei luni în trei rate față de primele trei luni de chirie după mutare, așa că aveți grijă la proprietarii care exercită presiuni asupra dvs. de a face transferul.\n\nDacă aveți îndoieli, căutați alternative pentru plata depozitului, cum ar fi Kautionversicherung (asigurare de depozit) sau Mietkautionssparbuch , în care deschideți un cont bancar și garantați suma către proprietar, în loc să transferați banii direct.\n\nDacă un proprietar sau un agent de închiriere refuză să vă cunoască personal sau insistă să efectueze toate comunicările online, probabil că nu este cine pretinde că e.\n\nInsistați să vă întâlniți față în față pentru a le verifica identitatea și pentru a vă asigura că au o legătură legitimă cu proprietatea.\n\nNu toate înșelătoriile de închiriere se referă la obținerea de bani direct de la tine: mulți escroci urmăresc pur și simplu datele tale personale în scopul furtului de identitate.\n\nAveți grijă să nu furnizați documente personale sau informații sensibile înainte de a verifica legitimitatea contractului de închiriere, mai ales când vine vorba de lucruri precum scanarea pașapoartelor sau alte documente de identitate.\n\nDacă nu sunteți sigur cu privire la vreun aspect al contractului de închiriere sau dacă ceva pare suspect, solicitați sfatul experților juridici sau a asociațiilor de chiriași.\n\nCu toate acestea, rețineți că aceasta nu este întotdeauna o garanție certă că o închiriere este legitimă. În ultimii câțiva ani, escrocii au devenit din ce în ce mai sofisticați, chiar și până la întocmirea de contracte de închiriere similare cu cele legale pentru potențialii chiriași.\n\nPotrivit avocatului civil Emilia Tintelnot, a deveni membru al unei asociații de chiriași poate fi o modalitate bună de a obține consiliere juridică la prețuri accesibile și poate fi, de asemenea, util să închei o asigurare juridică pentru a te asigura că poți accesa ajutor atunci când ai nevoie, fără a fi nevoie să plătești onorariile avocaților în avans.\n\nEvitați să faceți presupuneri bazate pe stereotipuri sau noțiuni preconcepute despre sexul sau naționalitatea cuiva, deoarece acest lucru vă poate determina să treceți cu vederea lucruri pe care altfel le-ați putea vedea ca semnale de alarmă.\n\nSpre exemplu, nici faptul că cel care închiriază o locuință este un german n-ar trebui să va confere vreo siguranță că el nu poate fi vreun șarlatan, chiar dacă îi privești pe nemți drept persoane care respectă legea și sunt de încredere\n\nRețineți că escrocii pot proveni din orice mediu cultural și pot folosi o varietate de tactici pentru a înșela chiriașii naivi. E în regulă să fii circumspect!\n\nDocumentați toate comunicările, acordurile și tranzacțiile legate de procesul de închiriere, inclusiv numerele de telefon și orice detalii bancare furnizate.\n\nPotrivit poliției din Berlin, acest tip de probe pot fi cruciale pentru o anchetă dacă suspectați un șarlatan. Deși dovezile pot diferi de la un caz la altul, „imaginile, datele de contact folosite de făptuitori, documentele originale, detaliile bancare cu chitanțe de plată” sunt deosebit de utile pentru anchetatori și ar putea ajuta poliția să oprească definitiv escrocii.",
        "label": "Germania"
    },
    {
        "title": "Planuri privind extinderea interzicerii fumatului în Germania - GermaniaMea.ro",
        "content": "După ce un raport al UE publicat în iunie 2024 a constatat că un procent mare de rezidenți ai UE sunt încă fumători, Comisia a publicat un plan de „extindere a mediilor fără fumat” în țările membre, cu obiectivul pe termen mai lung de a crea o „generație fără fumat” până în 2040.\n\nRaportul a constatat că cei mai mulți fumători din Uniune sunt în Bulgaria - 37% și procentul continuă să crească. Urmează apoi Grecia, cu 36%, în timp ce în Germania, Spania și Italia, 24% din populație fumează.\n\nNoul plan include extinderea interzicerii fumatului în zonele exterioare, cum ar fi locurile de joacă pentru copii, piscinele, grădinile zoologice și stațiile de transport public. Utilizarea de noi produse pentru fumat, cum ar fi țigările electronice, ar fi, de asemenea, interzisă în aceste zone. Cu toate acestea, regulile nu ar fi obligatorii din punct de vedere juridic. Autoritățile germane pot decide dacă doresc să impună vreuna dintre interdicțiile sugerate și când. De altfel, Germania este una dintre țările UE cu cea mai laxă legislație anti-fumat.\n\nBerlinul, primul pe lista deceselor cauzate de fumat\n\nDin 2007, guvernele landurilor au putut decide dacă impun interzicerea fumatului. Fumătorii din Bavaria, Renania de Nord-Westfalia și Saarland trebuie să iasă afară pentru a fuma, în timp ce celor din barurile din Berlin li se permite adesea să fumeze înăuntru. Acest lucru se întâmplă în ciuda unei interdicții oficiale în Berlin, care este rareori impusă. După ora 21, zeci de baruri din Berlin își închid bucătăriile, trag obloanele și le permit clienților să fumeze în voie. Proprietarii localurilor au câștigat în instanță procese, susținând că nu pot fi definite ca spații publice, ci funcționează mai degrabă în regim de cluburi private. Legea spune că fumatul este permis în localurile private, însă doar după ora 21, cât timp nu se servește mâncare, iar în incintă nu sunt prezenți minori.\n\nÎn plus, potrivit The Tobacco Atlas, care aparține de World Lung Foundation, arată că Berlinul este primul pe lista deceselor cauzate de fumat.\n\nCând legea se aplică... și nu prea\n\nCu toate acestea, autoritățile locale au anunțat recent că interdicția va fi aplicată mai activ. Potrivit Actului Federal anti-fumat, cei care încalcă această lege riscă amenzi cuprinse între 5 și 1.000 de euro.\n\nGuvernul de coaliție SPD-Verzi-FDP din Germania a declarat acum că sprijină restricțiile prevăzute în planul Comisiei UE.\n\n„Este logic să impunem o interdicție generală a fumatului și a vapatului acolo unde copiii, tinerii și adulții nefumători trebuie să petreacă timp”, a declarat politicianul SPD și membru al comitetului restrâns de sănătate Dirk Heidenblut, citat de TheLocal.de.\n\nOpoziția CDU - despre care se preconizează că va câștiga alegerile federale din 2025 - a adoptat o poziție mai conservatoare.\n\n„UE a fost mult timp criticată pentru că intervine în prea multe domenii ale vieții. Interdicțiile de fumat în aer liber aparțin cu siguranță acestei categorii. Chiar dacă punem semne de interzicere a fumatului peste tot, nu putem aplica acest lucru în mod eficient și nici dacă ne dorim”, a declarat ministrul CDU pentru Afaceri Europene în Hesse, Manfred Pentz.\n\nGreu cu prevenția, chiar și la nemți\n\nPe scena internațională, Germania se descurcă destul de prost când vine vorba de a ajuta oamenii să renunțe la acest obicei. La publicarea celui de-al nouălea raport anual privind consumul global de tutun, Organizația Mondială a Sănătății (OMS) a blamat republica federală pentru că a întârziat în implementarea politicilor preventive în ultimii 15 ani.\n\nÎn țările care au impus interdicții mai stricte de fumat și unde tutunul este mai scump, mult mai puțini rezidenți sunt fumători. În Suedia 8% din populație încă fumează, iar în Marea Britanie - 12,9%.\n\nDirectorul pentru Promovarea Sănătății la OMS, Rüdiger Krech, a spus că politica actuală privind fumatul din Germania este „de mare îngrijorare”. În întreaga republică federală, cumpărarea țigărilor și a tutunului este încă accesibilă.\n\nCostul mediu al unui pachet de 20 de țigări în 2024 este de 8,70 euro.",
        "label": "Germania"
    },
    {
        "title": "Din prieteni în România, la dușmani în Germania - GermaniaMea.ro",
        "content": "După o prietenie de ani întregi, încă din copilărie, se pare că nimic nu mai contează atunci când vine vorba de bani.\n\nLiniștea unui cartier din Dresda, Germania, a fost perturbată de un incident unde s-a lăsat cu sânge și în care protagoniștii sunt doi români.\n\nPotrivit www.tag24.de, Valentin K. (24 de ani) și Serghei B. (28 de ani) au crescut împreună, iar mai apoi au decis să se mute în Germania în căutarea unei vieți mai bune, locuind aproape doi ani în același apartament.\n\nTotul a fost bine și frumos, asta până când unul l-a înjunghiat pe celălalt, din cauza banilor. S-a întâmplat la începutul lunii aprilie, iar săptămâna trecută a avut loc primul termen în proces.\n\nÎn seara zilei de 2 aprilie, Valentin se afla în apartamentul de pe Walter-Arnold-Strasse din Reick. La un moment, stând întins pe pat, a auzit un zgomot puternic venind din balcon și s-a dus să vadă ce se întâmplă. L-a găsit pe Serghei fumând și consumând alcool, iar între cei doi a izbucnit o ceartă din cauza banilor: o datorie de 2.000 de euro, pe care Valentin o avea la Serghei.\n\n„După ce m-a provocat, l-am lovit în față\", a recunoscut Valentin în fața judecătorilor, la primul termen în proces.\n\nInițial, Serghei s-a speriat și s-a dus în bucătărie, dar după un timp s-a întors furios, cu câte un cuțit în fiecare mână. Un al treilea bărbat, care se afla în acel moment în apartament, a reușit să-l deposedeze pe românul de 28 de ani de unul dintre cuțite, dar Serghei l-a înjunghiat pe Valentin cu celălalt. Tăietura din umărul stâng al bărbatului a avut 9,5 centimetri.\n\n„Nu știu ce s-a întâmplat cu el, de ce a reacționat astfel. Nu m-am gândit niciodată că se va ajunge la așa ceva”, a mărturisit Valentin, potrivit publicației germane.\n\nDeși, probabil, nu se va recupera niciodată în totalitate, el a decis să nu depună mărturie împotriva lui Serghei.\n\n„Are familie, doi copii. Îmi pare foarte rău!\", a spus Valentin despre cel care a fost prietenul său, cândva, foarte bun.\n\nProcesul continuă pentru că autoritățile din Germania s-au autosesizat!",
        "label": "Germania"
    },
    {
        "title": "Germania, noi cifre record pe piața muncii de la reunificare - GermaniaMea.ro",
        "content": "Se știe că Germania, una dintre țările alese de români pentru o viață mai bună, se confruntă cu o criză acută a forței de muncă, generată de procesul de îmbătrânire a populației, de o rată scăzută a natalității și de lipsa muncitorilor profesioniști în varii domenii de activitate.\n\nÎn momentul de față, „locomotiva Europei” trăiește un paradox! În ciuda faptului că țara traversează momente critice pe piața muncii, în vara acestui an, 2023, în Germania au fost angajați mai mulți oameni decât oricând în istoria republicii federale, au dezvăluit cifrele Oficiului Federal de Statistică German (Destatis).\n\nDin iulie până în septembrie, în republica federală au fost 46,04 milioane de oameni care lucrau cu normă întreagă sau cu jumătate de normă, cea mai mare cifră de la reunificarea din 1991. Recordul anterior al ratei de ocupare a fost atins la sfârșitul anului 2022, când 45,96 milioane de oameni aveau o ocupație. Pentru context, populația actuală a Germaniei este de 84,5 milioane, aproximativ 1,1 milioane dintre aceștia au depășit vârsta de pensionare și 786.000 sunt copii sub 15 ani în 2023, potrivit Destatis.\n\nStatistica se raportează la definiția Organizației Internaționale a Muncii a ONU pentru a decide cine este considerat angajat. Această definiție include orice persoană care are peste 15 ani și desfășoară cel puțin o oră de muncă plătită pe săptămână sau o persoană care lipsește de la serviciu din motive medicale, pentru că efectuează un concediu de odihnă sau de maternitate/paternitate. Așadar, cei care desfășoară muncă casnică neremunerată sau îngrijește copiii sau alte persoane aflate în întreținere nu sunt incluse.\n\nÎn timp ce recordul de 46,04 milioane de angajați a fost doborât, creșterea ratei de ocupare a forței de muncă ce a fost observată în Germania în 2022 a încetinit pe tot parcursul anului 2023. Primul și al doilea trimestru din 2023 au înregistrat creșteri anuale de + 444.000 și, respectiv, + 396.000 de persoane care lucrează, dar în al treilea trimestru s-au înregistrat doar 337.000 de oameni mai mulți oameni activi, comparativ cu aceeași perioadă din 2022.\n\nCe sectoare au făcut cele mai multe noi angajări?\n\nCa și dățile trecute, gradul de ocupare a forţei de muncă a crescut mai ales în domeniul serviciilor, potrivit Oficiului Federal de Statistică German - 124.000 de oameni nou angajați lucrează în educație sau asistență medicală, ceea ce este de bun augur pentru deficitul record de lucrători din Germania, mai ales în sectorul public.\n\nAl doilea cel mai bine reprezentat sector a fost comerțul cu amănuntul, transporturi și ospitalitatea, unde au fost angajați încă 75.000 de persoane pe parcursul lunilor de vară. În cele din urmă, numărul persoanelor care lucrează în comunicații și informații a crescut cu 35.000.\n\nÎn timp ce aceste sectoare au făcut cele mai multe angajări, aproape toate domeniile de lucru sunt în prezent cu personal insuficient. Ca urmare a schimbării demografice a Germaniei și unui nou val de muncitori calificați care urmează să sosească în urma noilor politici de imigrare care speră să convingă oamenii să se mute în republica federală pentru muncă, 90% dintre companiile din țară au declarat că se luptă să găsească candidați specializați pentru a ocupa posturile vacante.\n\nÎntre timp, numărul șomerilor în Germania a crescut în octombrie mai mult decât se estima, potrivit datelor oficiale - cu 30.000, până la cifra ajustată de 2,678 milioane.",
        "label": "Germania"
    },
    {
        "title": "Salariu minim de 15 euro/ora în Germania? De când? - GermaniaMea.ro",
        "content": "Dezbaterile despre stabilirea unui nou salariu minim – Mindestlohn - în Germania se amplifică în ultima perioadă. În acest sens, cancelarul german Olaf Scholz pledează și el pentru o creștere mai consistentă și treptată a salariului minim național pe economie la... 15 euro pe oră. Să fie o certitudine sau doar o strategie politică!?\n\nVorbind marți cu publicația germană Stern, Olaf Scholz, de la social-democrații (SPD), a spus că va sprijini o creștere inițială a salariului minim la 14 euro pe oră, urmată de o creștere la 15 euro pe oră pentru cei cu venituri mai mici, informează TheLocal.de.\n\nOficialului guvernului de la Berlin a criticat, de asemenea, recenta decizie a Comisiei salariului minim de a ridica pragul actual cu doar 0,41 de cenți pe an în acest an și anul viitor - o mișcare pe care a descris-o drept o „mini-ajustare”.\n\nLa ultima rundă de discuții de anul trecut pentru a stabili salariul minim german, comisia hotărâse o creștere inițială de la 12 euro pe oră la 12,41 euro la începutul lui 2024 la 12,82 euro din 2025. Anterior, guvernul a majorat-o de la 10,45 euro pe oră până la 12 euro pe oră în octombrie 2022.\n\nCu toate acestea, decizia comisiei nu a fost unanimă, reprezentanții muncitorilor și ai sindicatelor susținând că au fost depășiți numeric la vot de angajatorii participanți la dezbateri.\n\n„După creșterea la 12 euro la începutul acestei legislații, unii membri ai Comisiei pentru Salariul Minim, care ar trebui să efectueze majorările anuale, au rupt, din păcate, înțelegerea parteneriatului social de a decide de comun acord”, a spus Scholz.\n\n„Angajatorii au insistat doar pentru o mini-ajustare. A fost o diferență majoră de ceea ce s-a convenit.\"\n\nComentariile lui Scholz urmează unor serii de declarații din ultimele săptămâni ale politicienilor SPD în favoarea unei noi creșteri a salariului minim. Anterior, Saskia Esken, co-liderul partidului, a cerut o reformă a Comisiei pentru salariul minim și o „creștere semnificativă” care să permită muncitorilor să scape de sărăcie.\n\nÎn toamna anului 2023, reprezentanții Verzilor, ai Partidului de Stânga și ai sindicatului Verdi au pledat, de asemenea, pentru un salariu minim de 15 euro. Politicianul Verzilor, Katrin Göring-Eckardt, a declarat recent că un salariu minim legal de 14 euro anul acesta și 15 euro anul viitor este necesar, având în vedere creșterea costului vieții în Germania.\n\nDezbaterea asupra salariului minim a fost alimentată și de noi statistici care dezvăluie că 8,4 milioane de oameni - echivalentul a aproximativ 10% din populație - câștigă în prezent mai puțin de 14 euro pe oră.\n\nSalariul minim este determinat de obicei de o comisie formată din reprezentanți atât ai angajaților, cât și ai angajatorilor.\n\nCu toate acestea, în 2022, guvernul a intervenit pentru a impune un salariu minim de 12 euro pe oră, îndeplinind unul dintre angajamentele electorale cheie ale SPD.\n\n„Prin aceasta, am creat cea mai mare îmbunătățire a salariilor pentru angajații cu salarii mici din ultimii ani”, a spus Scholz pentru Stern, adăugând că avertismentele cu privire la pierderea locurilor de muncă nu s-au concretizat.\n\nDacă SPD intervine pentru a impune o altă creștere a salariilor, este probabil să se confrunte cu o opoziție acerbă atât din partea angajatorilor, cât și a partenerilor săi de coaliție pro-business, Democrații Liberi (FDP).\n\nÎn decembrie anul trecut, Rainer Dulger, președintele patronatelor, a acuzat partidul de centru-stânga că a pregătit încă o intervenție politică asupra salariului minim național. Acest lucru nu numai că ar încălca promisiunea SPD că majorarea de 12 euro a fost o singură dată, dar ar interfera și cu autonomia comisiei, a spus Dulger.\n\nÎn ceea ce privește dezbaterea privind săptămâna de lucru de 4 zile, Scholz a atacat experții care i-au catalogat pe nemți drept leneși. „Nu este corect ca membrii unei anumite elite să vorbească despre angajații din Germania în acest fel”, a spus el. „Oricine face astfel de acuzații ar trebui să-i fie rușine”. Numai în ultimul an s-au lucrat 1,3 miliarde de ore suplimentare.",
        "label": "Germania"
    },
    {
        "title": "Români, exploatați ca sclavi în Germania de... alți români - GermaniaMea.ro",
        "content": "Astăzi este un nou termen într-un proces în care doi români, rezidenți de mai mulți ani în Germania, în Köpenick mai exact, sunt acuzați că au exploatat și au ținut în „dependență absolută” alți conaționali timp de 5 ani.\n\nCazul, relatat de Suddeutsche Zeitung, a ieșit la iveală când unul dintre muncitori, ținut ca sclav, a reușit să scape și să alerteze autoritățile germane.\n\nCei doi bărbați cercetați penal ar fi făcut o adevărată avere de pe urma exploatării persoanelor vulnerabile și dispuse să lucreze în străinătate.\n\nAcuzații – tatăl Constantin L. și fiul Constantin-Ionuț L. - de 52 de ani și respectiv 34 de ani, au adus, timp de mai mulți ani, ilegal din România, zeci de muncitori, ademeniți cu promisiuni false, pentru a-i angaja să lucreze pe șantiere, „la negru”, în condiții inumane. Așa cum era de așteptat, „sclavii români” nu au beneficiat nici de asigurări sociale, estimate la 456.000 de euro.\n\nCei doi au ajuns în faţa Tribunalului din Berlin, fiind acuzați de faptele comisie în perioada noiembrie 2015 – iulie 2020. Atât tatăl, cât și fiul au profitat de faptul că victimele proveneau din medii cu condiţii precare de trai și resurse financiare reduse.\n\nAcuzații aduceau la Berlin în jur de 50-70 de români pe an pentru a munci în construcții, dar nu îi angajau legal, ci îi puneau să muncească la negru, fără vreun salariu în prima lună „de probă”. De altfel, acuzatul principal este chiar tatăl, care aducea români într-o dubă supraaglomerată pentru a munci în demolări la șantierele din Berlin.\n\n„Erau practic neajutoraţi în Germania fără a cunoaşte limba şi nici nu aveau prilejul să ceară ajutor de la cineva din cauza pazei stricte la care erau supuşi”, se arată în documentul de acuzare prezentat de procurori la proces.\n\nRomânii erau puși să muncească mai mult decât prevede legea și erau plătiți mult mai puțin decât salariul minim. Cea mai mare parte a salariului era reținută pentru transport, cazare și mâncare, iar alte persoane din anturajul angajatorului îi păzeau.\n\nPotrivit rechizitoriului, muncitorii erau forțați să lucreze până la zece ore pe zi, șase zile pe săptămână. Deși li se promitea un salariu de 12 euro pe oră, în realitate, muncitorii primeau, adesea, doar între 300 și 600 de euro pe lună.\n\nDe asemenea, muncitorii locuiau în spaţii mici și insalubre unde, uneori, se adunau chiar și opt persoane. În mod obișnuit, aceștia erau nevoiți să doarmă câte doi pe o singură saltea așezată direct pe podea.\n\nCele mai mici presupuse încălcări ale regulilor se soldau cu bătăi și ameninţări cu arma. Muncitorii români trăiau „în condiţii de dependenţă absolută”, se mai arată în actul de acuzare.\n\nAncheta a scos la iveală că angajarea ilegală s-a bazat pe un „sistem bine organizat care a fost încercat și testat de-a lungul anilor”.\n\nTatăl și fiul au venit la procesul desfășurat la Tribunalul din Berlin - în care sunt acuzați de muncă forțată în condiții grele, trafic de persoane și exploatare, fără respectarea drepturilor de bază - complet relaxați, mai notează sursa citată.\n\nBărbatul de 52 de ani s-a aflat și la sfârşitul anului 2020 în arest pentru o lună. Doar după discuţiile dintre tribunal, procurori şi apărare, românii acuzaţi vor putea afla pedepsele ce le revin. Aici se va ţine seama şi de amânări procedurale apărute în plus, având în vedere lipsa de personal cu care se confruntă sistemul de justiție german.\n\nAceste întârzieri ar putea duce la reducerea pedepsei pentru cei doi acuzați, iar în prezent, se discută și despre o posibilă „înțelegere” care ar putea duce la condamnări cu suspendare. Ceea ce ar fi ridicol, având în vedere gravitatea faptelor.",
        "label": "Germania"
    },
    {
        "title": "Potop în Germania! Avertismentele de ultimă oră ale meteorologilor - GermaniaMea.ro",
        "content": "După noul val de inundații care a spălat sudul Germaniei în weekend-ul ce tocmai a trecut, presa din cea mai puternică economie a Europei a vorbit despre „potopul secolului”.\n\nMinisterul Român al Afacerilor Externe (MAE) informează cetățenii români care se află, tranzitează sau intenționează să călătorească în Republica Federală Germania, Landul Bavaria, că autoritățile locale au emis și pentru acest început de săptămână avertismente de furtuni puternice (cod portocaliu, nivel 2) pentru mai multe localități. Precipitațiile abundente au produs inundații locale și ruperea unor baraje, potrivit MAE.\n\nVineri, GermaniaMea.ro anunța AICI că meteorologii serviciului meteo al Republicii Federale (DWD) au emis avertismente de vreme severă chiar și de nivel 3.\n\nAutoritățile din Bavaria au început operațiunile de evacuări punctuale, iar riscurile meteorologice persistă în continuare.\n\n„De asemenea, există și unele perturbări ale traficului feroviar și rutier. Pentru gestionarea situației, autoritățile bavareze au mobilizat circa 40.000 de persoane din forțele de intervenție pentru protecția civilă”, precizează MAE.\n\nCetățenii români pot solicita asistență consulară la numerele de telefon ale Consulatului General al României la München: +4989553307, +498998106143, apelurile fiind redirecționate către Centrul de Contact și Suport al Cetățenilor Români din Străinătate (CCSCRS) și preluate de către operatorii Call Center-ului în regim de permanență.\n\nCetăţenii români care se confruntă cu o situaţie dificilă, specială, cu un caracter de urgenţă, au la dispoziţie următorul telefon de permanență al oficiului consular: +491602087789.\n\nȘi la această oră, salvatorii caută cel puțin două persoane dispărute, după ce râurile și pâraiele au ieșit din matcă în unele zone din landurile federale Bavaria și Baden-Württemberg. Din nefericire, un pompier de 43 de ani și-a pierdut viața când barca de cauciuc în care era s-a răsturnat în timpul unei operațiuni de salvare.\n\n10 municipalități din Bavaria declaraseră stare de urgență, având în vedere că Dunărea și câțiva afluenți ai săi crescuseră foarte mult. De asemenea, orașul Regensburg a declarat luni stare de urgență, deoarece nivelul apei Dunării a depășit cel mai înalt nivel de raportare - 4, potrivit Serviciului de Informare a Inundațiilor din Bavaria (HND).\n\nDeosebit de afectate au fost comunitățile aflate de-a lungul râului Schmutter. La Centrul Expozițional Augsburg a fost amenajat un adăpost de urgență.\n\nMai multe localități din jurul orașului Memmingen sunt tot izolate, sub ape. Închisoarea din localitate a fost evacuată, sâmbătă după-amiază, după ce pârâul care trece in apropiere s-a umflat și a inundat penitenciarul. Înainte de a fi oprit curentul, s-a decis transferul.\n\nCei 150 de deținuți au fost plasați la închisorile din Landsberg, Kempten și Augsburg. Polițiștii și pompierii au sosit cu numeroase mașini pentru a efectua transferul.\n\nCancelarul Olaf Scholz și ministrul de Interne Nancy Faeser au vizitat luni zonele inundate. Echipele de intervenție nu au putut ajunge la sinistrați cu bărcile. În ajutor a fost trimis un elicopter, care a salvat mai multe victime.\n\nÎn unele zone, astfel de fenomene vor continua și mâine. De altfel, meteorologiii n-au vești bune pentru toată săptămâna. Ploile vor continua, poate nu la aceeași intensitate, dar ele vor continua. Prin urmare, pericolul inundațiilor nu a trecut.\n\nPloaia constantă din sud-vestul țării a dus la niveluri ale apei care sunt atinse statistic o dată la peste 100 de ani.\n\nOperatorul feroviar german, Deutsche Bahn, a anulat complet circulația feroviară între statele Baden Württemberg și Bavaria, cele mai afectate de furtuni și inundații.\n\nSâmbătă noaptea, două vagoane ale unui tren expres interurban, cu 185 de persoane, au deraiat la 50 de km sud de Stuttgart, din cauza unei alunecări de teren. Nu au fost persoane rănite, dar Deutsche Bahn precizează că pot avea loc anulări și întârzieri, în special pe rutele München – Berlin via Nürnberg, Karlsruhe – München via Stuttgart, München - Zürich și Augsburg - Oberstdorf.\n\nDe asemenea, autostrada A3 din Bavaria, lângă Regensburg, este închisă în ambele sensuri pe aproximativ 10 kilometri, între nodurile Parsberg și Beratzhausen, după ce drumul a fost parțial inundat. Totodată, în apropiere de Sulzemoos, o parte din A8 a fost inundată și mașinile au fost blocate pe mai bine de 4 kilometri, conform presei locale.",
        "label": "Germania"
    },
    {
        "title": "Chiriașii din Germania își vor alege singuri furnizorul de servicii TV - GermaniaMea.ro",
        "content": "În timp ce România se afla pe primul loc în topul statelor membre UE în care cea mai mare proporție a populației deține locuințe, este bine știut faptul că Germania este o țară de chiriași. În ultima perioadă, însă, a devenit tot mai greu de găsit un loc cu chirie - proprietarii fie cer prea mulți bani, fie vor să închirieze doar pe termen lung, lucru de care se plâng și românii veniți la muncă în Republica Federală.\n\nÎn plus, și cei care au găsit cu chiu, cu vai o chirie, riscă să rămână fără cablu TV. Și asta pentru că privilegiul costurilor suplimentare - Nebenkostenprivileg - va fi eliminat de la 1 iulie 2024, informează iamexpat.de.\n\nPrin Nebenkostenprivileg proprietarilor li se permite să transfere chiriașilor taxele pentru conexiunea prin cablu prin factura de costuri suplimentare – indiferent dacă folosesc sau nu conexiunea pentru televizor. Chiriașii nu au putut să renunțe la această ofertă, chiar dacă nu doreau acces la TV prin cablu. Astfel, chiriașii pentru care televiziunea prin cablu a fost plătită anterior prin costuri suplimentare nu vor mai beneficia de acest serviciu.\n\nDin decembrie 2021, proprietarii nu au mai avut voie să semneze noi acorduri de televiziune prin cablu cu furnizorii. Dar pentru a proteja proprietarii care aveau contracte în derulare cu companiile de televiziune prin cablu, s-a permis „o fereastră” pentru a lăsa acele contracte să expire.\n\nChiriașii vor trebui să decidă dacă vor semna cu operatorii un contract individual pentru cablu tv sau vor alege alte metode de recepție: televiziune prin satelit (dominantă în Germania), televiziunea online sau televiziunea digitală terestră. De asemenea, trebuie să decidă dacă vor renunța la serviciile de internet fix (eventual înlocuindu-le cu internetul mobil) ori vor semna un contract individual. Televiziunea este posibilă și prin streaming. De exemplu, cu un Smart TV unde sunt deja instalate diverse aplicații.\n\nUn aspect important de luat în considerare este costul. Contractele colective oferă chiriașilor prețuri mai scăzute la tv cablu și internet. Însă acum se așteaptă ca prețurile lunare să devină mai mari (pentru fiecare chiriaș care locuiește în colectiv cu alții în aceeași proprietate) cu cel puțin câțiva euro pentru fiecare serviciu de telecomunicații, comparativ cu sistemul vechi. Pe de altă parte, chiriașii care nu folosesc serviciul de tv cablu sau / și internet fix vor fi mulțumiți că nu vor mai plăti pentru ceva ce nu utilizează.\n\n„Chiriașii trebuie să semneze cu siguranță un contract individual de utilizator dacă doresc să primească în continuare programe de televiziune prin conexiunea prin cablu”, a declarat Michael Gundall de la Centrul pentru consumatori din Renania-Palatinat, citat de zdf.de.\n\nCu 8 până la 10 euro pe lună, va fi puțin mai scump decât contractele colective anterioare. Avertismentele operatorilor de rețea că costurile ar putea crește la 20 de euro sau mai mult pe lună s-au dovedit a fi exagerate, mai spune Gundall. Ca aproape întotdeauna, cererea și oferta reglează prețul.\n\nCu toate acestea, din moment ce companiile de comunicații vor pierde milioane de clienți odată cu intrarea în vigoare a noii legi - doar Vodafone se așteaptă să piardă 13 milioane - este posibil să se găsească o a treia cale dacă suficienți chiriași spun că vor să continue să plătească pentru acces la TV. Aceasta înseamnă că, dacă tot doriți vizionare prin cablu, cel mai bine este să întrebați proprietarul care este planul său înainte de a semna un contract personal. Indiferent de calea pe care proprietarul dvs. decide să o urmeze, este obligat să vă informeze.",
        "label": "Germania"
    },
    {
        "title": "Tot ce se schimbă în septembrie 2023, în Germania - GermaniaMea.ro",
        "content": "Se știe că septembrie marchează începutul toamnei, un anotimp contrastant din mai multe puncte de vedere. Astfel, a noua lună din an debutează cu modificări importante în viețile celor care locuiesc și muncesc în Germania, pe principiul una rece, alta caldă sau una nouă, alta veche. De la bilete de tren mai ieftine, dar și prețuri mai mari la un anumit produs foarte popular, la aceleași termene limită de depunere a documentelor , dar și un nou serviciu digital foarte util.\n\nIată marile schimbări care apar în Republica Federală începând din septembrie...\n\n~Detalii despre toate modificările - în articolul pregătit de GermaniaMea.ro , un site pentru românii care caută de muncă în Germania .~\n\nPână acum, oricine dorea să-și înmatriculeze mașina trebuia întotdeauna să se prezinte fizic la un birou specializat, cunoscut sub numele de KFZ Zulassungsstelle . Însă, începând cu luna septembrie, noua ordonanță de înmatriculare a vehiculelor din Germania prevede că procesul, altădată anevoios, va fi posibil doar cu un click distanță, online.\n\nAvantajul acestui lucru este că vă puteți conduce mașina imediat după ce o înregistrați online și nu mai trebuie să așteptați ca documentele și autocolantul vehiculului să vă fie trimise prin poștă. Puteți conduce fără aceste documente până la 10 zile, deoarece certificatul de înregistrare digital va servi drept dovadă. Costurile sunt, de asemenea, mai mici decât cele ale înregistrării fizice.\n\nAviz pentru toți pasionații de călătorii cu trenuri, fie ei tineri sau bătrâni: pe tot parcursul lunii septembrie, Deutsche Bahn oferă reduceri pentru cei peste 65 de ani și sub 27 de ani atunci când cumpără un BahnCard 100. Totuși, prețurile promoționale nu vor fi chiar mici, deoarece cardul special permite călătoria complet gratuită cu toate trenurile Deutsche Bahn timp de un an întreg.\n\nPromoția, valabilă până pe 1 septembrie, va fi valabilă și pentru compartimentele trenurilor de clasa I și a II-a.\n\nCu toate acestea, dacă doriți să călătoriți la Lacul Konstanz pe ICE cu noul dumneavoastră BahnCard 100, ar trebui să o faceți aproape de începutul lunii. DB își întrerupe serviciul ICE de weekend de la Hamburg la Konstanz, care a fost introdus în programul de vară, începând cu 10 septembrie.\n\nPrețuri mai mici la electricitate și gaz prin EON\n\nPrețurile la energie electrică și gaze pentru clienții companiei de utilități EON sunt programate să scadă începând cu 1 septembrie, a anunțat compania. Prețurile la energie electrică urmează să fie reduse în medie cu 18%, în timp ce cele pentru gaze ar trebui să scadă cu 28%. Potrivit EON, nu trebuie să faceți nimic pentru a beneficia de reducere.\n\nCosturile vor scădea și pentru clienții care au contracte speciale dincolo de pachetul de bază.\n\nPovestea „celei mai bune fabrici de bere din 2022” continuă\n\nVotată „Cea mai bună fabrică de bere a anului 2022”, Strecks Brauhaus din Ostheim vor der Rhön din Bavaria urma să pună lacătul definitiv pe ușă la sfârșitul lunii septembrie. Motivele au fost un amestec de factori care le-au afectat afacerile: de la pandemie la războiul din Ucraina până la concurența copleșitoare din partea marilor berării.\n\nDar închiderea ei a fost evitată odată ce Biermacher GmbH din orașul Seeheim-Jugenheim din Hesse a conștientizat situația dificilă a fabricii de bere și a investit suficient pentru a o menține pe linia de plutire. Asta înseamnă că fabrica de bere Streck va continua să existe, iar cei 26 de angajați ai săi își vor păstra locurile de muncă pentru moment.\n\nPortalul financiar ELSTER, prin care multe persoane își depun declarațiile fiscale, va schimba o practică de lungă durată pe 18 septembrie. Până acum, utilizatorii au găsit toate mesajele care au fost primite vreodată în folderul de mesaje de pe site. Acum doar documentele importante vor fi stocate permanent, în timp ce toate celelalte vor fi șterse după un an. Prin urmare, utilizatorii ar trebui să verifice până la începutul noii luni dacă documentele lor au fost selectate pentru ștergere - dacă da, le pot descărca și salva în avans.\n\nÎn nota de depunere a taxelor, nu uitați să trimiteți Steuererklärung pentru 2022 (dacă nu lucrați cu un consilier fiscal sau o asociație) până la data limită de 30 septembrie. De acest lucru sunt vizați lucrătorii independenți sau cei cu jumătate de normă în 2022. Dar dacă nu intenționați să faceți acest lucru, GermaniaMea.ro a arătat AICI ce puteți face pentru a primi o prelungire de până la patru luni.\n\nCererea pentru „Härtefallfond” trebuie depusă până pe 30 septembrie\n\nPersoanele ale căror pensii ating doar nivelul de sprijin pentru venitul de bază pot primi bani de la Fondul pentru dificultăți ( Härtefallfond ) al guvernului german, depunând o cerere scrisă până pe 30 septembrie. Însă fondurile suplimentare sunt destinate doar anumitor grupuri de persoane, și anume cei afectați de „tranziția de pensii Est-Vest”, refugiații evrei din fosta Uniune Sovietică și „repatriații târzii”. Beneficiarii pot primi până la 5.000 EUR în plus anual. Mai multe informații pot fi găsite pe site-ul „Stiftung Härtefallfonds”.\n\nOricine dorește să continue să savureze o răcoritoare din gama Coca-Cola precum Fanta, Sprite, Mezzo Mix sau Coca-Cola va trebui să scoată ceva mai mulți bani din buzunar în septembrie, asta pentru că gigantul băuturilor crește prețurile.\n\nCoca-Cola a motivat scumpirile ca urmare a costurilor mai mari pentru electricitate, gaz, logistică și materii prime precum plasticul sau aluminiul, dar și zahărul - și, după cum se știe, folosește foarte mult. Majorarea este de așteptat să fie în intervalul procentual de o singură cifră.\n\nCu toate acestea, clienții nu mai trebuie să se teamă de vreo grevă care elimină complet băuturile de pe rafturi, așa cum a fost cazul multor supermarketuri Edeka din Germania anul trecut. Edeka și-a retras procesul împotriva companiei, intentat după prima creștere bruscă a prețurilor, din cauza șanselor reduse de reușită.\n\nPrin Directiva Ecodesign, UE dorește să asigure mai multă eficiență energetică în gospodării. Aceasta înseamnă că de la 1 septembrie, becurile cu halogen cu soclu pin - de joasă și înaltă tensiune, nu mai pot fi vândute. Totuși, interdicția nu se aplică produselor vechi.",
        "label": "Germania"
    },
    {
        "title": "Cât de mari vor fi facturile la încălzire iarna aceasta în Germania? - GermaniaMea.ro",
        "content": "Venirea în curând a iernii ridică îngrijorări pentru mulți locuitori din Germania cu privire la costul încălzirii caselor lor, având încă un gust amar de anul trecut când prețurile au luat-o razna și existau îngrijorări cu privire la reapariția aprovizionării interne cu gaze.\n\nDar, comparativ cu anul trecut, prețurile la energie s-au stabilizat acum în mare măsură, deși sunt încă mai mari decât în 2021. Prețul energiei este de așteptat să crească din nou în iarna ce bate la ușă, chiar dacă plafonarea prețurilor impusă de guvern ar trebui să fie în vigoare până în primăvara lui 2024.\n\nGermaniaMea.ro vă prezintă care sunt estimările în privința costurilor de încălzire din această iarnă în Republica Federală...\n\nStabilizarea tarifelor la principalele utilități în Germania se datorează parțial plafonului introdus de guvern la electricitate (40 eurocenți/kWh) și gaze (12 eurocenți/kWh), care a intrat în vigoare la începutul acestui an pentru a atenua șocul creșterii prețurilor. Guvernul federal intenționează să mențină acest plafon până la sfârșitul lunii aprilie 2024, deși acesta ar putea fi prelungit și mai mult, dacă este necesar.\n\nLa ce majorări de prețuri să te aștepți la încălzire în această iarnă?\n\nPentru anul în curs, experții de la co2online se așteaptă la prețuri de încălzire ceva mai mici decât anul trecut, informează TheLocal.de.\n\nÎncălzirea cu gaz, de exemplu, este de așteptat să fie cu 11% mai ieftină în 2023 decât în 2022, costând 1.310 de euro pe an pentru un apartament de 70 de metri pătrați.\n\nCostul încălzirii cu peleți de lemn va scădea cu 17%, până la 870 de euro pe an, iar încălzirea cu păcură va costa cu 19% mai puțin și se va ridica la 1.130 de euro.\n\nPotrivit sursei citate, costurile pentru încălzirea cu o pompă de căldură vor scădea cel mai mult - cu 20%, până la 1.110,5 euro. Motivul? O gamă mai largă de tarife la electricitatea pompelor de căldură.\n\nÎncepând cu ianuarie anul viitor, guvernul va majora taxa pe valoarea adăugată la gazele naturale de la 7 la 19 procente. Pe lângă aceasta, va crește și prețul CO2, aplicabil la realimentare și încălzire.\n\nPotrivit expertului în energie Thomas Engelke de la Asociația Federală a Consumatorilor, aceste creșteri însemnă că o gospodărie unifamilială mică, cu trei sau patru persoane, care se încălzește cu gaz, ar plăti apoi cu aproximativ 240 de euro mai mult pe an pentru gaz.\n\nUn alt factor de cost suplimentar de luat în considerare este că și operatorii de rețea vor să majoreze prețurile. Cu toate acestea, guvernul federal intenționează să aloce 5,5 miliarde de euro pentru a amortiza această creștere cât mai mult posibil pentru consumatori, așa că modul în care astfel de creșteri ale costurilor vor afecta în cele din urmă utilizatorul final este în prezent greu de estimat.\n\nÎn general, se poate spune că, din ianuarie, consumatorii vor trebui să se pregătească pentru costuri mai mari ale energiei, chiar dacă în prezent nu sunt așteptate creșteri masive.\n\nThomas Engelke i-a sfătuit pe clienți să verifice îndeaproape unde ar putea fi făcute potențiale economii în iarna ce vine.\n\n„Cei care semnează acum un nou contract de gaz sau electricitate ar trebui să se informeze și, eventual, să-l schimbe. În prezent, puteți economisi câteva sute de euro. Merită. Pe de altă parte, ar trebui să încercați să economisiți cât mai multă energie în această iarnă.”\n\nGermania, al patrulea cel mai mare preț la energie din UE\n\nÎn timp ce prețurile la gaze și energie electrică au crescut în întreg blocul UE de la invazia rusă în Ucraina, au existat discrepanțe semnificative de la o țară la alta, arată datele Eurostat.\n\nLa un an de la începutul războiului din Ucraina, Germania a fost printre statele în care populația plătea cel mai mult pentru utilități, în special 41,3 euro pe 100 de kilowați-oră de energie electrică - al patrulea cel mai mare preț din întreaga Uniune. Doar rezidenții din Țările de Jos/Olanda (44,8 euro la 100 kWh), Belgia (43,5 euro la 100 kWh) și România (41,3 la 100 kWh) au plătit mai mult în prima jumătate a anului. Costul mediu în UE a fost de 28,9 euro la 100 kWh.\n\nAcestea fiind spuse, prețurile ridicate din 2023 marchează de fapt o scădere pentru republica federală. Înainte de invazia rusă, Germania s-a aflat în mod constant în topul țarilor UE cu cele mai mari prețuri la energie electrică, din 2019 până în 2021.\n\nAcest lucru se datorează faptului că centralele de gaze reprezintă încă o mare parte din producția de energie electrică a Germaniei, iar costul certificatelor de emisii de CO2 instituite de Sistemul European de Trading (ETS) s-a triplat între 2020 și 2022.",
        "label": "Germania"
    },
    {
        "title": "Un accident în Germania relevă planul diabolic al unui român - GermaniaMea.ro",
        "content": "Un autoturism, marca Hyundai, condus de un român, a ieșit de pe carosabil și s-a izbit marțea trecută cu viteză de bariera mediană a autostrăzii A81, în Germania. În urma coliziunii, șoferul e în stare gravă, dar conștient! Până acum, e descrierea unui accident teribil din multe altele ce au loc adesea pe autobahn-urile germane, cu autori români, grăbiți să ajungă la destinație sau încântați de lipsa limitelor de viteză.\n\nDoar că, în spatele acestui accident, se ascunde o dramă, pe care anchetatorii germani o verifică în toate detaliile, mai ales după ce, pe bancheta din spate a mașinii, aceștia au făcut o descoperire sinistră. În timp ce șoferul era conștient, dar grav rănit la un picior, pe bancheta din spate, se afla trupul fără viață al unei femei care prezenta numeroase răni adânci, de înjunghiere, potrivit unui comunicat comun al poliției din Konstanz și al parchetului Rottweil.\n\nMai exact, potrivit Bild.de, pe 18 iunie, seara târziu, polițiștii germani ai intervenit de urgență la un accident rutier care a avut loc pe A81, lângă Epfendorf - districtul Rottweil, în Baden-Württemberg, la 80 de kilometri sud-vest de Stuttgart. Ceea ce poate părea un accident nefericit, maschează, de fapt, drama unei familii de români și o încercare de sinucidere. Cadavrul descoperit în vehicul după impactul violent pe autostradă a fost identificat ca fiind al soției șoferului.\n\nAlina L., în vârstă de 30 de ani, se despărțise recent de soțul ei, Vlad. L (36 ani). Cu trei ani în urmă, cei doi s-au mutat în Germania, împreună cu fiica în vârstă de 13 ani și fiul lor de 10 ani. Potrivit publicației germane, familia de români s-a stabilit la Aldingen, unde bărbatul găsise de lucru în construcții. Alina era casnică și avea grijă de copii. În ultimul timp, cei doi români nu se mai înțelegeau, astfel că au decis să se separe.\n\n„Când familia s-a destrămat, Vlad a rămas fără nimic”, a declarat pentru presa germană un cunoscut al familiei.\n\nFemeia a continuat să locuiască în districtul Tuttlingen, iar soțul ei s-a mutat în districtul Calw. Marți după-amiază, cei doi s-au întâlnit, pentru ca bărbatul să-și recupereze parte din lucrurile rămase în fostul domiciliu comun.\n\nConform Bild, Alina a fost înjunghiată, iar principalul suspect este viitorul ei fost soț.\n\n„Femeia a murit ca urmare a cantității mari de sânge pe care a pierdut-o, în urma rănilor provocate prin înjunghiere cu o armă ascuțită”, a comunicat parchetul din Rottweil, care a preluat ancheta.\n\nBărbatul a fost deja audiat la spital cu ajutorul unui translator, însă a refuzat să dea declarații. În urma cercetărilor, oamenii legii au concluziat că femeia era deja moartă înainte de a începe călătoria.\n\nTotuși, anchetatorii presupun că Vlad L. și-a măcelărit mai întâi soția și apoi a provocat accidentul de pe autostradă. Poliția crede că este posibil ca bărbatul să fi vrut să acopere uciderea soției sale printr-o sinucidere. Pe numele lui a fost emis un mandat de arestare. În legătură cu infracțiunea, polițiștii germani caută martori care să ofere informații despre accident sau despre fundalul crimei.\n\nAu venit în Germania pentru o viaţă mai bună şi pentru un nou început. Nimeni nu a bănuit ca toată povestea lor de iubire se va încheia într-un mod atât de dramatic. Doi copii au rămas acum orfani de mamă, în timp ce tatăl lor, dacă va fi găsit vinovat, va petrece multă vreme în spatele gratiilor.",
        "label": "Germania"
    },
    {
        "title": "Tot ce se schimbă în 2024, în Germania! - GermaniaMea.ro",
        "content": "Mai sunt doar câteva zile până la intrarea în noul an 2024 și Germania are planuri mari în continuare. Criza sanitară, războiul din Ucraina şi conflictul din Orientul Apropiat au avut repercusiuni asupra vieţii sociale şi politice interne a țării.\n\nChiar dacă, potrivit noilor previziuni pe termen lung, Germania nu va mai fi motorul economic al Europei și o criză imobiliară pare iminentă, deciziile autorităților de la Berlin rămân ferme și pregătesc populația pentru ceea ce înseamnă „vremuri complicate”.\n\nÎn timp ce se așteaptă ca milioane de oameni să facă din Republica Federală noua lor casă prin intermediul „cardului de oportunitate” (Chancenkarte) , tații vor primi concediu plătit după nașterea copilului, ca parte a unei noi legi istorice, alături de cea a legalizării canabisului. Scumpirile sunt de neevitat (vezi mai multe AICI ), iar alte aspecte legislative arată că traiul în Republica Federală va suferi modificări esențiale.\n\nIată absolut toate schimbările care vor veni din 2024 în Germania!\n\nDacă totul merge conform planului, 2024 ar trebui să aducă cu sine una dintre cele mai interesante schimbări pentru expații din Germania, noua lege a țării privind dubla cetățenie. Există, de asemenea, evoluții interesante în viitor pentru oricine dorește să se mute în Germania pentru prima dată.\n\nCu toate întorsăturile de-a lungul evoluției sale legislative, noua lege a dublei cetățenii a Germaniei a dominat 2023. Guvernul tocmai a anunțat că a convenit asupra celei mai noi versiuni a legii, ceea ce înseamnă că se poate îndrepta către o a doua lectură în Bundestag și este de așteptat ca votul final să fie în ianuarie 2024. Acest lucru înseamnă că legea ar putea fi definitivată până în aprilie 2024.\n\nÎn forma sa actuală, noua lege prevede că persoanele care au rezidență în Germania de doar cinci ani vor fi eligibile pentru un pașaport german. De asemenea, aceștia își vor putea păstra naționalitatea inițială și vor avea dublă cetățenie. În cazurile în care potențialii cetățeni prezintă realizări impresionante în munca lor și vorbesc limba germană la nivel C1, ei vor fi eligibili să solicite cetățenia după doar trei ani.\n\nDe noua lege vor beneficia și persoanele în vârstă și copiii. Odată legea intrată în vigoare, rezidenții care au peste 67 de ani nu vor mai trebui să-și dovedească abilitățile lingvistice de nivel B1 și nu vor trebui să treacă un test de naturalizare pentru a obține cetățenia. Regulile vor fi relaxate pentru copiii născuți din părinți non-germani în republica federală, care ar trebui să fie în curând eligibili pentru un pașaport dacă doar unul dintre părinții lor este rezident legal în Germania de cel puțin cinci ani la nașterea copilului.\n\nDe asemenea, mutarea în Germania ca cetățean din afara UE va deveni mai ușoară în 2024, când guvernul va introduce a doua fază a noii legi a lucrătorilor calificați pe 31 mai.\n\nNoua lege Chancenkarte (Cardul de oportunitate) va permite persoanelor din țări din afara UE să se mute în Germania timp de un an și să lucreze cu fracțiune de normă. Anterior, majoritatea cetățenilor din afara UE trebuiau să aibă o ofertă concretă de muncă în Germania înainte de a se putea muta în țară.\n\nSolicitanții Chancenkarte trebuie să îndeplinească două condiții în prealabil: să aibă 2 ani de formare profesională sau o diplomă universitară și să vorbească limba germană la nivel A1 sau engleză la nivel B2.\n\nCardul va permite deținătorilor să desfășoare muncă cu fracțiune de normă (20 de ore pe săptămână) sau un număr nelimitat de locuri de muncă de probă de două săptămâni pe durata șederii lor de un an în Germania, care poate fi, de asemenea, prelungită cu încă doi ani. Ideea este că deținătorii de carduri ar trebui să folosească această perioadă pentru a căuta un loc de muncă pe termen lung în Germania, iar odată ce perioada Chancenkarte cuprinsă între 1 și 3 ani s-a încheiat, dacă și-au găsit un loc de muncă pe termen lung, vor fi eligibili să aplice pentru un permis de ședere permanentă.\n\nDacă primiți deja sau credeți că ați putea fi eligibil pentru orice beneficii de asigurări sociale în Germania, veți dori să fiți la curent cu aceste schimbări cheie ce vor avea loc în 2024:\n\nÎn prezent, în Germania, trebuie să câștigi cel puțin 66.000 de euro pe an pentru a opta pentru o asigurare privată de sănătate, mai degrabă decât să plătești și să folosești asigurarea medicală obligatorie. În 2024, acest prag de venit va fi majorat la 69.300 de euro pe an înainte de impozitare.\n\nÎn prezent, planurile legale de asigurări de sănătate din Germania percep toate aceeași rată de bază de 14,6% din salariul brut. Această contribuție este împărțită în mod egal între dvs. și angajator (7,3% fiecare).\n\nCu toate acestea, în noul an, vor avea loc unele modificări la Beitragsbemessungsgrenze (limita de evaluare a contribuției). Acesta este un plafon pentru cât de mult din venitul dvs. este luat în considerare atunci când decideți suma care constituie contribuția dvs. de 7,3%.\n\nÎn 2024, Beitragsbemessungsgrenze va crește de la 59.850 de euro înainte de impozitare la 62.100 de euro. Asta înseamnă că, dacă câștigați 72.300 de euro pe an înainte de impozitare, de exemplu, contribuțiile dvs. de asigurări legale vor fi calculate ca și cum ați câștiga 62.100, mai degrabă decât venitul dvs. complet.\n\nAceste metode sunt, de asemenea, folosite pentru a determina cât de mult pot contribui oamenii din Germania la pensia lor de stat. În 2024, pragul lunar de venit pentru contribuțiile la pensie va fi plafonat la 7.450 de euro în fosta Germania de Est și la 7.550 de euro în fosta Germania de Vest.\n\nPlățile pentru costurile suplimentare ( Zusatzbeitrag ) pentru asigurarea de sănătate în Germania vor crește cu 0,1 puncte procentuale în 2024. Aceste contribuții suplimentare dau dreptul persoanelor asigurate la tratamente care nu sunt acoperite de asigurarea legală de sănătate, cum ar fi detartrajul profesional sau protezele dentare, depistarea cancerului pentru persoanele sub 30 de ani, fertilizarea in vitro (FIV) și contracepție.\n\nÎn prezent, companiile de asigurări de sănătate din Germania pot percepe maximum 1,6% pentru Zusatzbeitrag , al cărui cost este împărțit în mod egal între lucrător și angajator, la fel ca plățile principale ale contribuțiilor pentru asigurările de sănătate obligatorii.\n\nAceastă nouă rată de 1,7% este maximul pe care companiile îl vor putea percepe pentru contribuții suplimentare. Cu toate acestea, deoarece fiecare dintre cele 96 de companii de asigurări de sănătate din Germania își stabilește propria cotă suplimentară de contribuție, oamenii vor fi afectați diferit, în funcție de compania care le oferă asigurarea.\n\nAlocația parentală ( Elterngeld ) este o prestație de asigurare socială pe care noii părinți o pot solicita în timpul concediului pentru creșterea copilului ( Elternzeit ). În prezent, toți proaspeții părinți care sunt cetățeni ai UE, cetățeni germani sau au permis de ședere german, care își îngrijesc copilul și lucrează cel mult 32 de ore pe săptămână, se califică pentru alocația socială atâta timp cât venitul lor anual cumulat nu depășește 300.000 euro înainte de impozitare.\n\nÎn bugetul inițial al guvernului german pentru 2024, ministrul de finanțe Christian Lindner plănuia să reducă la jumătate venitul anual combinat maxim înainte de impozitare, ceea ce înseamnă că părinții ar putea câștiga până la 150.000 de euro înainte de a nu mai fi eligibili pentru a primi Elterngeld. Ceea ce ar putea însemna că 60.000 de familii din Germania nu ar mai fi eligibile pentru a primi plăți de sprijin.\n\nCriticii s-au grăbit să susțină că politica a contrazis intențiile inițiale privind Elterngeld; pentru a reduce inegalitatea de gen în cuplurile de părinți heterosexuali prin încurajarea independenței financiare a mamelor și a revenirii la muncă, precum și prin motivarea taților să se implice mai mult în creșterea propriilor copii.\n\nDupă toate acestea, Lindner a fost forțat să revină asupra ideii și a spus că pragul de venit va fi redus treptat. În schimb, de la 1 aprilie 2024, pragul va scădea la 200.000 de euro venit cumulat înainte de impozitare, iar apoi de la 1 aprilie 2025 va scădea din nou la 175.000 de euro.\n\nPentru părinții singuri, pragul va fi redus de la 1 aprilie 2024, de la 250.000 euro înainte de impozitare la 150.000 euro. Pragul de venit pentru părinții singuri nu se va modifica la 1 aprilie 2025.\n\nO altă schimbare se referă la modul în care poate fi utilizat concediul pentru creșterea copilului. Până acum, ambii părinți aveau dreptul la 14 luni de concediu pentru creșterea copilului, care putea fi împărțit de fiecare părinte după bunul plac și putea fi luat și de ambii părinți în același timp.\n\nPentru bebelușii născuți după 1 aprilie 2024 însă, părinții vor putea lua doar o lună de concediu în același timp, în timp ce în celelalte 13 luni, unul dintre părinți va trebui să fie la serviciu. Se fac excepții dacă părinții au mai mult de un copil în același timp sau dacă un copil se naște prematur.\n\nDe la începutul anului 2024, părinții care sunt divorțați sau trăiesc separat în Germania vor trebui să plătească mai mult pentru copiii lor minori.\n\nÎn consecință, copiii în vârstă de până la 6 ani vor avea dreptul la o pensie de întreținere sau alimentară minimă de 480 de euro pe lună, în plus cu 43 de euro. Pentru copiii cu vârsta cuprinsă între 6 și 12 ani, pensia minimă crește cu 49 de euro, până la cel puțin 511 de euro pe lună. Pentru copiii cu vârsta cuprinsă între 13 și 18 ani, părinții vor trebui să plătească cel puțin 645 de euro pe lună.\n\nAcestea sunt sumele minime și sunt ajustate în sus în funcție de venitul părintelui, urmând ratele stabilite de așa-numitul Tabel Düsseldorf.\n\nÎn 2024, persoanele singure care solicită indemnizația de șomaj pentru cetățeni ( Bürgergeld ) vor înregistra o creștere cu 12% a plăților lunare pe care le primesc. În loc de 502 de euro pe lună, reclamanții vor primi 563 de euro.\n\nPărinții și asistenții sociali care primesc Bürgergeld vor beneficia, de asemenea, de mai mulți bani pentru fiecare copil pe care îl îngrijesc. Aceștia vor primi 471 de euro în loc de 420 de euro pentru fiecare adolescent în îngrijirea lor, cu vârsta cuprinsă între 15 și 18 ani. Pentru copiii între 7 și 14 ani, aceștia vor primi 390 de euro, o creștere de 42 de euro pe lună. În cele din urmă, pentru fiecare copil sub vârsta de 6 ani, adulții care-i au în grijă vor primi 357 de euro pe lună în loc de 318 de euro cât primesc în momentul de față.\n\nExistă mai multe reglementări noi care vor remodela viața profesională în Germania în 2024:\n\nDe la 1 ianuarie, persoanele care lucrează în Germania vor avea dreptul legal la cel puțin 12,14 euro pe oră, o creștere față de tariful din 2022 de 12 euro. Salariul minim este deja programat să crească din nou din ianuarie 2025, când va ajunge la 12,82 euro.\n\nLegile salariale se schimbă și pentru persoanele din Germania care au Minijoburi. Acestea permit angajaților să câștige o anumită sumă de bani pe lună fără a fi nevoiți să plătească taxe.\n\nDe la 1 ianuarie, această limită de venit fără taxe va crește de la 520 de euro la 538 de euro pe lună. Limita câștigurilor anuale fără taxe pentru Minijobbers va crește la 6.456 euro.\n\nDin 2024, tații sau cel de-al doilea părinte (adică părintele care nu naște) vor avea dreptul la 10 zile de concediu plătit după nașterea copilului lor. Acest timp nu va afecta zilele lor de concediu plătit și nici nu va elimina timpul disponibil pentru Elternzeit .\n\nPe lângă concediul de maternitate, care acordă părintelui care dă naștere șase săptămâni de concediu prenatal plătit integral și două luni de concediu după, noul concediu de paternitate ( Vaterschaftsurlaub ) va fi implementat în Legea privind protecția maternității ( Mutterschutzgesetz ) din Germania.\n\nPărinții nu vor trebui să aplice pentru Vaterschaftsurlaub . În schimb, va intra în vigoare automat din ziua nașterii copilului.\n\nSistemul fiscal german poate fi un teritoriu confuz. Iată cele mai importante schimbări care vin în materie de impozitare în 2024:\n\nPragul fiscal de bază al Germaniei ( Grundfreibetrag ) va crește de la 10.908 euro la 11.604 euro de la 1 ianuarie. Pentru cuplurile căsătorite, suma va crește la 23.208. Orice venit sub această valoare nu va fi impozitat în 2024.\n\nSuma pe care o pot câștiga părinții înainte ca venitul lor lunar să fie impozitat va crește în 2024. Noua rată a scutirii de impozit pentru copii ( Kinderfreibetrag ) va crește de la 6.024 euro la 6.384 euro în 2024.\n\n​ Modificări în ceea ce privește transportul în comun\n\n2023 a fost anul lui Deutschlandticket , fratele mai mare, ușor dezamăgitor, al minunatului bilet de 9 euro. Ce va rezerva 2024 când vine vorba de deplasări prin țară?\n\nȘtiam cu toții că va veni și acest moment. De când biletul de 49 de euro a fost lansat pe 1 mai 2023, guvernele de stat și federale ale Germaniei au purtat dispute despre cum poate fi finanțat biletul pe termen lung.\n\nPentru a ajuta la acoperirea bugetului lipsă, VDV a sugerat ca prețul biletului, care oferă deținătorilor acces nelimitat la transportul public local și regional în toată Germania, să fie majorat de la 49 de euro la 59 de euro pe lună. O anumită dată în acest sens nu a fost totuși confirmată.\n\nBVG, asociația de transport local din Berlin, va reintroduce popularul bilet de transport public de 29 de euro în 2024. Până acum, doar o dată provizorie de relansare de 1 iulie 2024 a fost anunțată, dar nu a fost și confirmată.\n\nBiletul lunar, care oferă oricui acces nelimitat la transportul public în zona AB (zona care acoperă tot centrul orașului și cea mai mare parte a suburbiilor Berlinului) a fost introdus inițial în octombrie 2022. Biletul a fost disponibil până în aprilie 2023, dar a fost eclipsat de lansarea Deutschlandticket de 49 de euro.\n\nDin cauza crizei bugetare din Germania, guvernul a decis să reducă subvențiile pentru cei care voiau să-și achiziționeze mașini electrice, un sprijin financiar substanțial similar cu programul „Rabla Plus” din România. Inițial, programul de subvenții urma să dureze până la sfârșitul anului 2024, dar va fi întrerupt mai devreme, fără a se specifica o dată.\n\nPotrivit Ministerului Economiei, dacă mașina dvs. este deja înmatriculată, se pune problema dacă mai puteți spera să vedeți banii subvenției în contul dvs. bancar. Aceasta este o veste deosebit de proastă pentru persoanele care și-au cumpărat deja un vehicul cu zero emisii, dar nu l-au înmatriculat.\n\nDin 7 iulie 2023, mașinile proaspăt înmatriculate în Germania trebuie să fie echipate cu o cutie de înregistrare a datelor evenimentului, asemănătoare cu cutia neagră a avionului, care poate fi evaluată în cazul unui accident rutier.\n\nDacă totul merge conform planului, în 2024, Germania va introduce o lege emblematică care ar putea influența și alte țări din Europa:\n\nDiscuțiile și dezacordurile cu privire la detaliile legii fac ca aceasta să nu intre în vigoare până la finele acestui an. Dar până în aprilie 2024, oamenii din Germania ar trebui să știe care sunt condițiile consumului unui „joint” și a creșterii de plante proprii fără teama de a fi incriminat.\n\nCând noua lege a canabisului va fi implementată, cel puțin în forma sa actuală, iarba va fi disponibilă pentru cumpărare numai prin intermediul Cluburilor Sociale de Canabis, pentru care oamenii vor trebui să se înregistreze ca membri. Membrii vor trebui să aibă cel puțin 18 ani și un club va putea avea maximum 500 de membri.\n\nCei cu vârsta cuprinsă între 18 și 21 de ani vor putea cumpăra doar canabis care are un conținut maxim de THC de 10% și se vor limita la achiziționarea a maxim 30 de grame pe lună. Membrii peste 21 de ani vor putea achiziționa maxim 50 de grame pe lună.\n\nPlafonarea de preț pentru gaz și electricitate ( Gaspreisbremse ), introdusă pentru a menține utilitățile la costuri accesibile după ce Rusia a invadat Ucraina, va fi anulată începând cu 31 decembrie 2023.\n\nPolitica limitează prețurile la energie la maximum 12 cenți per kilowatt-oră de gaz și 40 de cenți pe kilowatt-oră de electricitate pentru 80% din consumul mediu anual al unei gospodării. Diferența este apoi plătită de guvernul german. Decizia afectează consumatorii care se pot aștepta ca tariful utilităților dintr-o gospodărie să crească pe măsură ce vremea rece se instalează în ianuarie.\n\nCota de TVA a Germaniei a fost redusă pentru a atenua șocul produs de inflație în timpul crizei energetice. Acum, este stabilit să crească din nou de la 7% la 19% . Ceea ce înseamnă că ieșirea la gustare și la o bere în oraș în Germania va fi mai scumpă în noul an.\n\nO versiune redusă a Legii privind Performanța Energetică a Clădirilor (GEG) a lui Robert Habeck, cunoscută și sub numele de Heizungsgesetz , va intra în vigoare de la 1 ianuarie 2024.\n\nAsta înseamnă că proprietarii clădirilor trebuie să se asigure că sistemele de încălzire nou instalate sunt alimentate cu cel puțin 65% din energii regenerabile de la această dată.\n\nBere, băuturi gazoase, suc și acum... sticle de lapte. Din 2024, sticlele din plastic pentru lapte vor fi incluse în schema Pfand (garanție - returnare pentru sticle) a țării.",
        "label": "Germania"
    },
    {
        "title": "Câtă încredere au germanii în instituțiile statului? - GermaniaMea.ro",
        "content": "Dacă imaginea ta despre Germania e ca fiind eficientă și hotărâtă, probabil că nu locuiești chiar zi de zi în această țară. De la transportul feroviar nesigur, cozile la ghişeele serviciilor publice, până la lipsa medicilor şi a locurilor în grădiniţe, instituţiile publice din Germania par tot mai depășite în a face față în mod adecvat nevoilor cotidiene ale populației, notează DW.com.\n\nAcest lucru nu a trecut neobservat de publicul larg. Doar 27% dintre oamenii din Germania au sentimentul că statul este capabil să-și îndeplinească responsabilitățile. Acesta este rezultatul general al unui nou sondaj al Asociaţilor Funcţionarilor Publici Germani (DBB), lansat recent. Rezultatele reprezintă un record negativ.\n\nDBB realizează sondajul anual. În timp ce administrația publică a înregistrat o creștere a încrederii în anii de pandemie 2020 și 2021 – cu 56%, respectiv 45% dintre respondenți, exprimându-și încrederea în funcțiile statului – ultimele cifre sunt cu șapte puncte procentuale mai mici decât în 2019.\n\nRezultatele sunt „alarmante”, a declarat Ulrich Silberbach, președintele DBB, mass-media. „Ceea ce vrea publicul – și, de altfel, și funcționarii publici – este foarte simplu: statul să-și îndeplinească sarcinile și să fie acolo pentru oameni”, a spus el. „Nu vor un alt stat, ci unul eficient”.\n\nÎndoiala crescută în sistem reflectă timpurile schimbătoare. Nu se datorează doar sfârșitului pandemiei, timp în care regulile și serviciile au intervenit puternic în viața de zi cu zi a oamenilor, ci și un nou mediu politic.\n\nAngela Merkel, al cărei mandat de lungă durată s-a încheiat la sfârșitul anului 2021, s-a bucurat o bună perioadă de respect și consens politic. Când COVID-19 a lovit Germania, liderul - alte ori distant, a intervenit des în spaţiul public și a oferit mai multe interviuri și declarații. Sprijinul pentru partidul pe care-l reprezenta de centru-dreapta și încrederea în funcțiile guvernamentale au crescut vertiginos, chiar și pe fondul protestelor sceptice împotriva pandemiei.\n\nPe de altă parte, succesorul lui Merkel, Olaf Scholz, a fost criticat pentru că se adresează prea puțin publicului. El nu pare a fi în măsură să pună capăt disensiunilor din cadrul coaliţiei de centru-stânga de la Berlin, formată din social-democraţi (SPD), ecologişti (Verzii) şi liberal-democraţi (FDP), în sânul căreia apar adesea disensiuni.\n\n„Trăim vremuri în care populaţia are nevoie de orientare şi leadership\", explică Silberbach. „Avem pe cineva la conducerea cancelariei federale care promitea cândva că <<oamenii care pretind calităţi de lider din partea mea le vor primi>>. Numai că oamenii nu par să observe aceste însuşiri\".\n\nScholz se bucură de susţinerea a numai 43% dintre germani, - un nou record minim - conform Politbarometer, un sondaj realizat de postul public de televiziune ZDF pe 18 august.\n\nRezultatele sondajului DBB se aliniază cu tendințele mai ample din perspectiva publicului. DeutschlandTREND, realizat de infratest dimap, a înregistrat o creştere continuă a nemulţumirii şi o indiscutabilă divizare a societăţii în Germania. O consecință a fost creșterea sprijinului pentru partidul populist de extremă dreaptă, Alternativa pentru Germania (AfD).\n\nSilberbach și-a exprimat îngrijorarea cu privire la creșterea aparentă a „nivelului de stres al societății”, în special între fosta Germanie de Vest și cea de Est. Există o corelație între o afinitate deosebit de puternică pentru AfD în est, fosta RDG și îndoielile cetăţenilor din vestul ţării faţă de abilităţile statului de a-şi susţine cetăţenii.\n\nLa nivel federal, opoziția a descris guvernul ca fiind prea distras de certurile interne și incapabil să conducă. Fie că este vorba de combaterea emisiilor de gaze cu efect de seră sau reforma beneficiilor sociale, mai multe obiective politice fie nu au reușit să le transforme în lege, fie au necesitat modificări semnificative pentru a fi adoptate.\n\nÎntre timp, combaterea „junglei birocratice\" este misiunea unei noi propuneri legislative, a anunţat ministrul federal al Economiei, Robert Habeck, într-un interviu recent acordat publicaţiei regionale Rheinische Post.\n\nBirocraţia inflexibilă a fost nemulțumirea semnalată şi de cetăţenii străini stabiliți în Republica Federală, așa cum GermaniaMea.ro a subliniat AICI , alături de lipsa infrastructurii digitale și situaţia tensionată de pe piaţa imobiliară, în urma sondajului Expat Insider realizat de InterNations.",
        "label": "Germania"
    },
    {
        "title": "Români, arestați pentru fapte abominabile săvârșite în Germania - GermaniaMea.ro",
        "content": "Pozau într-un cuplu iubitor și fericit alături de copiii lor, dar se pare că unii încă aplică vechile metehne de a educa prin violență.\n\nDoi români, părinți ai unor copii în vârstă de 2, respectiv 4 ani, originari din județul Satu Mare, dar stabiliți de mai mult timp în Germania, sunt acuzați că l-au terorizat pe cel mai mic dintre ei, după ce l-au supus la bătăi și chinuri greu de imaginat.\n\nAceștia au fost reținuți pentru 24 de ore.\n\nPoliţiştii din cadrul Serviciului de Investigaţii Criminale s-au sesizat din oficiu asupra faptului că minorul ar fi fost agresat de către părinţii săi.\n\n„În urma verificărilor efectuate poliţiştii au constatat faptul că, în cursul acestui an, în timp ce s-ar fi aflat în Germania, minorul de 2 ani ar fi fost agresat fizic de către părinţii săi, în repetate rânduri, fiindu-i pusă în primejdie gravă dezvoltarea fizică, intelectuală şi morală. Părinţii, în vârstă de 29 şi 37 de ani, din Carei, au fost reţinuţi pentru 24 de ore, fiind depuşi în Centrul de Reţinere şi Arestare Preventivă din cadrul Inspectoratului de Poliţie Judeţean Satu Mare\", au precizat reprezentanţii IPJ Satu Mare.\n\nCei doi sunt cercetaţi pentru săvârşirea infracţiunii de rele tratamente aplicate minorului.\n\nPotrivit surselor PortalSM.ro, aceștia nu și l-ar fi dorit niciodată pe copilul cel mic, motiv pentru care l-ar fi respins de câte ori ar fi avut ocazia. Copilul a fost ținut de părinți ore întregi pe dulap, a fost bătut, iar apoi i-au umplut gura cu vată și l-au legat cu bandă adezivă pentru a nu putea face gălăgie. Acestea sunt câteva dintre chinurile la care a fost supus copilul, în vârstă de 2 ani, sub privirile fratelui mai mare.\n\nAceleași surse susțin că, în urma unui scandal între cei doi părinți care se aflau la acel moment în Germania, mai multe imagini (cu conținut explicit violent care pot afecta emoțional) cu minorul au fost trimise familiei din România, care a anunțat autoritățile.\n\nPână să se ajungă în acest punct, cuplul de români și-a făcut, sâmbătă - 16 decembrie, bagajele și a venit cu cei mici în țară, să petreacă sărbătorile de iarnă. Fără să știe ce urmează să li se întâmple, aceștia au aflat cu stupoare în momentul în care au ajuns la graniță că au fost emise de IPJ Satu Mare pe numele lor mandate de aducere. În consecință, polițiștii de frontieră i-au reținut în custodia lor până la sosirea organelor abilitate.",
        "label": "Germania"
    },
    {
        "title": "Germania pregătește taxa pe zahăr! - GermaniaMea.ro",
        "content": "Obezitatea și diabetul sunt în creștere la nivel mondial. În Germania, aproximativ jumătate dintre adulți sunt acum ușor supraponderali, aproape unul din cinci este obez. Peste 7% din populația germană suferă de diabet, iar procentul este în creștere, subliniază DW.com.\n\nConsumul excesiv de zahăr cauzează îmbolnăviri, dar este și o povară pentru banii publici - atunci când persoanele sunt prea bolnave pentru a lucra, costurile asigurărilor de sănătate cresc.\n\nDe aceea, atenția autorităților s-a îndreptat acum către impactul băuturilor dulci. Consumul de băuturi răcoritoare, cola, băuturi energizante și altele asemenea sunt văzute ca un factor principal în creșterea obezității la nivel mondial.\n\nPotrivit unui studiu, o taxă pe zahăr pentru băuturile răcoritoare numai în Germania ar economisi până la 16 miliarde de euro în următoarele două decenii și ar preveni numeroase boli, informează iamexpat.de.\n\n„O taxă pe băuturile răcoritoare în Germania ar avea efecte pozitive semnificative\", rezumă echipa de cercetători de la Universitatea Tehnică din München și de la Universitatea britanică din Liverpool în revista PLOS Medicine.\n\nOrganizația Mondială a Sănătății (OMS) recomandă o taxă specială de cel puțin 20% pe băuturile zaharoase pentru a reduce consumul de zahăr al populației și consecințele acestuia asupra sănătății. Momentan, Germania se bazează pe un angajament voluntar din partea industriei băuturilor - cu rezultate moderate până acum, potrivit studiilor.\n\nRecent, Ministrul Germaniei pentru Alimentație și Agricultură - Cem Özdemir (Partidul Verzilor), a anunțat că dorește să pună în practică o astfel de taxă, iar guvernele a nouă state federale și-au declarat sprijinul, respectiv cele din Brandenburg, Bremen, Hamburg, Mecklenburg-Vorpommern, Saxonia Inferioară, Renania-Palatinat, Saxonia, Turingia și Saarland.\n\nPotrivit procesului verbal de la o întâlnire cu cei 16 miniștri de stat ai protecției consumatorilor din Germania, „în ciuda angajamentelor voluntare și a promisiunilor făcute de industria germană [de băuturi răcoritoare], conținutul mediu de zahăr nu a scăzut în ultimii ani în măsura necesară pentru o dietă sănătoasă”. De fapt, cercetările recente efectuate de Ludwig-Maximillian-Universität și TU München au constatat că între 2015 și 2021, conținutul de zahăr al băuturilor răcoritoare din Germania a scăzut cu doar 2%. Total nesemnificativ!\n\nPeste 50 de țări din întreaga lume au introdus deja o taxă pe băuturi răcoritoare, inclusiv Marea Britanie, Franța, Spania și Polonia, dar și India, Africa de Sud, Chile și Arabia Saudită.\n\nGermania se poate inspira din modelul britanic de taxare a alimentelor cu zahăr. La un an de la implementarea acestei taxe, cantitatea de zahăr în urma cumpărării de băuturi răcoritoare a scăzut cu 10% în Marea Britanie, potrivit unui studiu al Universității Cambridge .\n\nÎn 2018, guvernul Regatului Unit a introdus un sistem pe două niveluri de impozitare: de 18 pence/litru pentru 5 grame de zahăr la 100 de mililitri și 24 pence/litru pentru băuturile cu 8 grame/100 ml sau mai mult. Băuturile cu mai puțin de 5 g zahăr / 100 ml nu au fost impozitate.\n\nPe lângă faptul că acest lucru a condus la o reducere rapidă a consumului de băuturi dulci, a creat și un stimulent pentru producători să reducă semnificativ conținutul de zahăr al băuturilor lor răcoritoare. Drept urmare, mulți producători au redus nivelul de zahăr al băuturilor.",
        "label": "Germania"
    },
    {
        "title": "Cum poți obține „banii înapoi” la un supermarket în Germania? - GermaniaMea.ro",
        "content": "Multe carduri de credit/debit oferă programe tip „banii înapoi”/cashback care îți permit să câștigi un procent din valoarea fiecărei achiziții. Altfel spus, este un sistem de recompensare a utilizatorilor de astfel de carduri. Un serviciu convenabil, care te ajută să fentezi taxele ATM-urilor. Dar nu toată lumea știe că există așa ceva și în Germania sau cum se procedează.\n\nGermaniaMea.ro – un site pentru românii care caută de muncă în Germania - îți prezintă cum să beneficiezi la maxim de cashback, de câte ori faci shopping online sau în magazine fizice din Republica Federală.\n\nȘi în timp ce plățile în numerar sunt încă la mare utilizare în Bundesrepublik, găsirea rapidă a unui bancomat (în special a unuia din rețeaua ta bancară care nu va percepe comisioane de retragere) poate fi dificilă.\n\nAșadar, iată cum să utilizați serviciile „cashback” la un supermarket german...\n\nExistă mai multe aplicații și site-uri care oferă cashback pentru cumpărături online sau în magazine fizice. Ele pot fi descărcate din App Store (pentru iOS) sau Google Play Store (pentru Android). După ce ai instalat aplicația, deschide-o și urmează instrucțiunile pentru a-ți crea un cont. De obicei, acest proces implică furnizarea unei adrese de email și crearea unei parole.\n\nSimilar supermarketurilor din SUA, Marea Britanie, chiar și România, în multe cazuri puteți solicita „cashback” împreună cu o achiziție. Casieria adaugă, apoi, suma solicitată la prețul de achiziție și, la rândul său, vă oferă suma în numerar.\n\nTranzacțiile cu rambursare sunt oferite de majoritatea lanțurilor de supermarketuri importante și îți permit să colectați convenabil numerar odată cu achiziția dintr-un magazin. În mod alternativ, cashback-ul poate fi o modalitate convenabilă de a evita taxele de la bancomat, mai ales dacă plănuiai să iei niște alimente oricum.\n\nCashback-ul este în general limitat la retrageri între 10 euro și 200 euro.\n\nSăptămâna trecută, Aldi Nord a anunțat că a redus achiziția minimă pentru tranzacțiile cashback la cele peste 2.000 de magazine din Germania de Vest, Nord și Est. Clienții Aldi care cheltuiesc cel puțin 1 euro cu un card de debit sau de credit pot adăuga acum o retragere de numerar la tranzacția lor. Cashback – ul la achizițiile cu cardul sunt posibile în locațiile Aldi din 2014, dar nu toată lumea cunoaște această opțiune în Germania.\n\nEste important să ai niște numerar la îndemână în Bundesrepublik - ca nu cumva să nu poți plăti pentru un kebab sau o cafea.\n\nDeși serviciul a fost introdus pentru prima dată în Germania sub numele său englezesc, este mai frecvent menționat în traducerea în limba germană, Bargeld abheben .\n\nPentru a primi cashback, trebuie să anunți casieria înainte de a efectua tranzacția pe cardul tău.\n\nDeci, dacă vrei să primești 50 euro înapoi, începi prin a spune „ Ich möchte bitte €50 Bargeld abheben ”, înainte de a le înmâna cardul.\n\nRețineți că sintagma Geld zurück – dacă ar fi să traduci „cash back” din engleză – este o rambursare, iar Rückgeld înseamnă rest. Așa că rămâneți la Geld abheben și la „cashback” pentru a evita orice confuzie.\n\nCe magazine oferă cashback pentru cardurile de credit?\n\nMajoritatea supermarketurilor importante din Germania oferă cashback pentru achizițiile Girocard, dar numai unele lanțuri de magazine alimentare vor oferi cashback pentru achizițiile standard Mastercard/Visa debit sau card de credit.\n\nLa Lidl, Rewe sau Edeka, de exemplu, puteți primi cashback doar pentru o achiziție Girocard deocamdată.\n\nPotrivit unui articol din Das Magazin al Hanseatic Bank, aceste supermarketuri includ Aldi, DM, Famila, Striking, Miller, Net și Rossmann. În plus, Norma vă va returna banii cu un card Mastercard sau Maestro.\n\nAchiziția minimă necesară pentru a obține cashback variază de la o achiziție cu un singur articol (la DM) la 20 euro (la Edeka sau Denn’s BioMarkt).\n\nExplorează ofertele și promoțiile disponibile în aplicație sau pe site. Multe aplicații au categorii de reduceri și oferte speciale, conform profilului tău de utilizator.\n\nVestea vine în momentul în care un alt studiu confirmă că plățile in numerar continuă să predomine în Germania, cea mai mare economie europeana, dar preferințele pentru plățile cu cardul sau numerar diferă de-a lungul republicii.\n\nPotrivit unui raport al lui Tagesspiegel, preferința de numerar este cea mai persistentă în nord, unde doar 21% preferă să plătească cu cardul.\n\nAcest lucru este comparat cu 32% în vestul Germaniei, 46% în sud și 47% în est.\n\nChiar și așa, încet se instalează tendința de a plăti cu cardul și smartphone-ul.",
        "label": "Germania"
    },
    {
        "title": "Tragedie în Germania! Un hotel s-a prăbușit parțial! - GermaniaMea.ro",
        "content": "Echipele de salvare din localitatea germană Kroev, landul Renania-Palatinat, au intervenit de urgență după ce un întreg etaj al unui hotel pe două niveluri s-a prăbușit parțial.\n\nDin datele furnizate de poliție, alarma s-a dat marți, la ora locală 22.55. În prezent, nouă persoane sunt îngropate sub dărâmături, una fiind găsită decedată, dar trupul neînsuflețit nu a putut fi recuperat încă. Ulterior, încă o persoană a fost declarată decedată. Nici trupul acesteia nu a putut fi scos până în momentul de față, dar e localizat. Ce se știe e că cei morți sunt un bărbat și o femeie, potrivit TheLocal.de.\n\n„Opt persoane sunt încă blocate în clădire, unele cu răni grave. Serviciile de urgență au contact cu unii dintre ei. (...) Intervenția la fața locului este o operațiune extrem de solicitantă, întrucât serviciile de urgență nu pot intra în clădire decât cu mare prudență. Există aproximativ 250 de salvatori la fața locului, inclusiv pompieri, servicii medicale, poliție, forțe speciale, echipe canine și unități de drone”, a declarat Jörg Teusch, inspectorul pentru controlul incendiilor și dezastrelor pentru districtul Bernkastel-Wittlich, care este și responsabil de operațiuni.\n\nPatru persoane au fost salvate, niciuna dintre ele cu răni grave, într-o operațiune complexă, deoarece clădirea cu două etaje este instabilă.\n\nPrintre cei salvați se numără un copil în vârstă de doi ani, care a fost recuperat nevătămat, dar în stare de șoc, după tragicul eveniment. Salvatorii l-au predat părinților, care așteptau îngrijorați pe margine.\n\n„Nu am fost niciodată atât de fericit să văd un copil”, a spus Teusch în timpul unei conferințe de presă de miercuri. El a spus că toată lumea avea lacrimi în ochi.\n\nOperaţiunile de salvare sunt încă în desfăşurare la locul incidentului. Potrivit poliției, la momentul accidentului se aflau 14 persoane în clădire. Cinci au reușit să scape din casă nevătămate.\n\nDeocamdată, nu este clar ce a cauzat accidentul. Luni, cu o zi înainte ca hotelul să se prăbușească, acolo se mai desfășurau lucrări de construcție. „Ceea ce se poate spune este că la clădire încă aveau loc lucrări de reabilitare”, a mai precizat Teusch.\n\nMartorii oculari au spus că au auzit o bubuitură și au văzut un nor mare de praf, potrivit swr.de. Un turist cazat la hotel a spus că se afla la toaletă, când podeaua de sub el, pur și simplu, a cedat.\n\nHotelul este un imobil foarte vechi. Structura de bază a clădirii datează din secolul al XVII-lea, iar deasupra ei au fost construite două etaje în anii 1980. De aceea a fost montat un tavan din beton care să susțină celelalte etaje.\n\nSalvatorii intervin cu o atenție deosebită, deoarece casa este instabilă. Aproximativ 250 de pompieri, paramedici, polițiști, dar și forțe speciale, echipe de căutare canine și drone sunt la fața locului pentru a căuta supraviețuitori.\n\nPotrivit presei germane, parchetul Trier a deschis o anchetă. Procedurile sunt in rem, adică nu sunt încă îndreptate împotriva unei anumite persoane și nici nu se referă la o anumită infracțiune.\n\nPurtătorul de cuvânt al managementului operațiunilor tehnice din districtul Bernkastel-Wittlich, Gregor Zehe, a adăugat: „Salvarea este incredibil de dificilă”. Poliția a mai precizat că 21 de persoane au fost evacuate din casele din vecinătatea clădiri care s-a prăbușit.\n\nRegiunea fluviului Moselle, unde este situat hotelul, este o destinație turistică populară în Germania, cunoscută pentru podgoriile și castelele sale uimitoare.",
        "label": "Germania"
    },
    {
        "title": "Tot ce se schimbă în Germania, în mai 2024 - GermaniaMea.ro",
        "content": "Germania e o țară într-o permanentă schimbare, iar fiecare lună aduce tot felul de noutăți, mai mult sau mai puțin așteptate cu nerăbdare de locuitorii ei. Iar luna mai nu face excepție!\n\nDe la bilete mai scumpe pentru călătoriile cu avionul din Bundesrepublik sau noi reguli la achiziționarea unei mașini, la salarii mai mari pentru o anumită categorie de angajați și weekend-uri prelungite.\n\nIată modificările pe care le aduce a cincea lună din an în Germania...\n\n[Detalii despre toate modificările - în articolul pregătit de GermaniaMea.ro, un site pentru românii care caută de muncă în Germania .]\n\nDe la 1 mai, costul biletelor pentru zborurile din Germania va crește. Asta pentru că și Luftverkehrsabgabe sau taxa de trafic aerian este majorată cu aproximativ 20%.\n\nScumpirea va depinde de destinația finală a călătoriei. Companiile aeriene din Germania vor trebui să plătească între 15,53 euro și 70,83 euro mai mult per pasager și pot transfera aceste suprataxe clienților. Taxa mai mare pe bilet face parte din măsurile guvernamentale de a aduna bani la buget.\n\nNemții profită din plin de sărbătorile legale, astfel că îți planifică din timp niște mini-concedii, luându-și liber și în zilele de legătură. Astfel, weekend-urile prelungite aduc mai multă odihnă.\n\nLuna debutează în forță chiar din prima zi cu Ziua Internațională a Muncii sau Tag der Arbeit . Este o sărbătoare națională, ceea ce înseamnă că va fi liber pentru majoritatea angajaților, iar școlile și magazinele vor fi închise.\n\nDupă care vine Ziua Înălțării Domnului ( Christi Himmelfahrt ), care este și Ziua Tatălui în Germania, și este marcată pe 9 mai ca Feiertag (sărbătoare legală), adică încă o zi liberă.\n\nUrmează apoi Rusaliile sau Pfingstmontag , care sunt sărbătorite pe 20 mai, aduc, de asemenea, o zi de odihnă pentru mulți dintre angajații din Germania.\n\nNu în ultimul rând, o sărbătoare regională este pe 30 mai când catolicii marchează Corpus Christi ( Fronleichnam ). Lucrătorii din Baden-Württemberg, Hesse, Renania de Nord-Westfalia, Renania-Palatinat și Saarland vor avea probabil ziua liberă. De asemenea, este marcat în unele părți din Saxonia și Turingia.\n\nÎntre timp, Ziua Mamei - care nu este o sărbătoare legală - este sărbătorită în Germania duminică, 12 mai.\n\nȘi anul acesta vă puteți delecta, urmărind Germania la concursul muzical Eurovision care se va desfășura anul acesta în Suedia. Semifinalele sunt programate pentru 7 și 9 mai, dar Germania trece direct în finală în fiecare an ca una dintre cele „cinci mari țări” care finanțează concursul. Finala este sâmbătă, 11 mai. Germania este reprezentată de un muzician ambulant - Isaak Guderian, în vârstă de 29 de ani, cu piesa sa Always On The Run.\n\nFinala este întotdeauna difuzată în Republica Federală pe canalul emblematic al ARD, Das Erste.\n\nNoi reguli la achiziționarea unei mașini în Germania\n\nÎncepând cu 1 mai, va intra în vigoare un nou regulament în Germania, care se aplică tuturor viitorilor proprietari de mașini cu ardere internă. Comercianții vor fi obligați să afișeze o etichetă care să ofere informații despre consumul de combustibil și emisii. Această etichetă trebuie să fie atașată direct vehiculului expus în reprezentanța auto sau să fie specificată chiar și atunci când mașina este achiziționată online.\n\nPe baza marcajelor colorate, cumpărătorul va putea afla cât de mult CO2 emite vehiculul în comparație cu alte vehicule. Etichetele vor fi disponibile și pentru vehiculele electrice și hibride. Consumatorul va găsi aici și informații despre consumul de energie electrică și autonomia, toate pentru a ajuta consumatorii să facă alegeri mai ecologice.\n\nPână în momentul de față, oricine locuia în Germania, dar era prins în Elveția că circulă cu viteză sau parca neregulamentar, putea să ignore amenzile destul de costisitoare. Însă, de la 1 mai, vor fi aplicate și în Germania rigorile din țara vecină. Acest lucru este posibil printr-un nou acord între cele două țări. Astfel, autoritățile elvețiene pot încasa și amenzi rutiere primite în Germania, iar polițiștii germani vor putea solicita, la rândul lor, autorităților elvețiene ajutorul în colectarea amenzilor din Confederația Elvețiană.\n\nNoul regulament intră în vigoare de îndată ce amenda se ridică la cel puțin 70 de euro sau 80 de franci elvețieni. În Elveția, acest prag este ușor de atins, deoarece amenzile sunt în general mari pentru depășirea vitezei.\n\nAplicația pentru smartphone-uri Deutsche Bahn DB Streckenagent , destinat mai ales navetiștilor, va fi întreruptă pe 2 mai. Pasagerii au folosit serviciul pentru a fi alertați despre întreruperile curente. În viitor, unele dintre funcțiile DB Streckenagent vor fi adăugate la aplicația DB Navigator, pe care o puteți utiliza pentru a căuta conexiuni, pentru a rezerva bilete și pentru a obține informații în timp real pentru transportul regional, local și pe distanțe lungi.\n\nUn lucru de reținut este că, dacă ați achiziționat un Deutschlandticket prin această aplicație DB, acest abonament va fi anulat automat pe 30 aprilie 2024, deoarece Deutsche Bahn spune că nu poate fi transferat într-o altă aplicație din motive tehnice. Oricine este afectat poate încheia un nou abonament cu aplicația DB Navigator.\n\nExistă câteva vești bune pentru angajații care lucrează în domeniul îngrijirii vârstnicilor. Salariul minim va crește pe 1 mai. Pe viitor, muncitorii necalificați vor primi cel puțin 15,50 euro pe oră în loc de 14,15 euro anterior. Salariul minim va fi majorat de la 15,25 euro la 16,50 euro pe oră pentru asistenții medicali și de la 18,25 euro la 19,50 euro pe oră pentru profesioniștii în îngrijire. Există, de asemenea, mai multe zile de concediu de odihnă pentru angajați.\n\nGermania dorește să devină neutră din punct de vedere climatic – astfel, combustibili diesel noi și mai ecologici sunt meniți să ajute în țintirea acestui obiectiv. Mai multe alternative noi urmează să fie introduse în benzinării, prima fiind disponibilă în cursul lunii mai. Înainte ca proprietarii de mașini să ridice pompa de combustibil, ar trebui să afle dacă mașina lor poate tolera noii combustibili precum XLT, HVO sau B10.\n\nO nouă rubrică pe cartea de identitate pentru a clarifica titlul de doctorat\n\nÎn Germania, câmpul „Dr.” de pe actul de identitate cauzează uneori probleme autorităților de frontieră străine. Acest lucru urmează să fie rezolvat din luna mai cu o modificare a cărții de identitate. Oricine solicită o nouă carte de identitate sau pașaport de la 1 mai și are un titlu de doctor va primi o rubrică specială în acest document pentru a-l evidenția mai clar.\n\nDin luna mai, grupul de Facebook Meta va permite postarea online a diferitelor fotografii și videoclipuri create sau manipulate de inteligența artificială cu avertismente pe platformele sale (de exemplu, Instagram, Facebook, Threads) fără să le mai blocheze. Regulile se referă la conținutul pe subiecte importante în care publicul ar putea fi indus în eroare.",
        "label": "Germania"
    },
    {
        "title": "Germania, în alertă! Numărul infracțiunilor comise de copii ia amploare - GermaniaMea.ro",
        "content": "Fenomenul criminalităţii în rândul copiilor începe să pună pe gânduri autoritățile din Germania. Numărul infracțiunilor juvenile în Republica Federală a crescut cu o treime în 2022 față de anul precedent, potrivit statisticilor publicate recent de Biroul Federal de Investigații Criminale al Germaniei (BKA), informează DW.com.\n\nUn total de 5,6 milioane de infracțiuni au fost înregistrate în Germania in 2022, în creștere cu 11,5% față de 2021. Cifrele arată, de asemenea, o creștere generală a criminalității de 3,5% în comparație cu 2019, ultimul an fără restricții COVID-19. De asemenea, numărul suspecților a crescut cu puțin peste 10,7%, până la puțin peste 2 milioane față de 2021. Numărul copiilor suspecți cu vârsta sub 14 ani a crescut la 93.095 - o creștere cu 35,5% față de anul precedent. Circa 189.149 de suspecți aveau vârste cuprinse între 14 și 18 ani - în 2019. Cea mai frecventă infracțiune comisă de copii și tineri este furtul, urmat de agresiune, distrugerea proprietății și infracțiunile legate de droguri.\n\n„Copiii sunt cei mai vulnerabili din societate. Protejarea lor este prioritatea mea principală\", a declarat ministrul german de Interne, Nancy Faeser, din partea social-democraților de centru-stânga (SPD), în timp ce prezenta statisticile. Ea a vorbit despre „o proporție îngrozitoare” și despre numărul de cazuri care tot crește, de la un an la altul.\n\nHolger Munch, președintele BKA, a ținut să sublinieze că o comparare a statisticilor din 2022 cu cele din ultimii doi ani a fost de ajutor „numai condiționat”, din cauza efectelor pandemiei. În general, nivelul criminalității de anul trecut a fost „comparabil” cu cel din ultimul an pre-COVID, 2019, a susținut Munch.\n\nPublicarea cifrelor este posibil să pună gaz pe foc în privința unei dezbateri aflate în desfășurare în Germania cu privire la scăderea vârstei de răspundere penală. Conform legislației germane, copiii ating vârsta de răspundere penală la 14 ani – înainte de care nu pot fi urmăriți penal pentru săvârșirea unei infracțiuni. În alte țări, vârsta răspunderii penale este mai mică: în Anglia și Țara Galilor, vârsta răspunderii penale este de 10 ani, în timp ce în Franța copiii pot fi condamnați la 13 ani.\n\nDezbaterea a fost reaprinsă de uciderea fetiței de 12 ani Luise F. din orașul Freudenberg din Renania de Nord-Westfalia, pe 11 martie, despre care GermaniaMea.ro a relatat, pe larg, AICI .\n\nDouă fete de 12 și 13 ani sunt suspectate de comiterea crimei. Autoritățile spun că la autopsie s-au găsit mai multe răni de cuțit și că victima a sângerat până și-a dat sufletul. Cele două minore, despre care se spune că ar fi recunoscut fapta, au fost luate de atunci în grija Oficiului pentru Protecția Tineretului.\n\nStatisticile privind criminalitatea din alte state germane publicate la începutul săptămânii trecute reflectă o tendință generală de creștere a criminalității în rândul tinerilor. În landul Baden-Württemberg, de exemplu, numărul copiilor suspecți a crescut cu 33,4% față de anul precedent. Un total de 10.490 de copii cu vârsta de 13 ani și mai mici au fost suspectați de infracțiuni aici, în 2022.\n\nCifrele l-au determinat pe ministrul de Interne din Baden-Württemberg, Thomas Strobl, și pe ministrul Justiției, Marion Gentges, ambii din partea creștin-democraților de centru-dreapta (CDU), să scrie o scrisoare omologilor lor din guvernul federal prin care au cerut revizuirea vârstei răspunderii penale. În scrisoarea, care face referire la cazul Luise F., miniștrii se întreabă „dacă astăzi maturitatea mentală și morală a tinerilor începe mai devreme decât se întâmpla în 1923”, când a fost introdusă legea referitoare la vârsta răspunderii penale.\n\nApelurile pentru reducerea vârstei de răspundere penală au venit și de la\n\n„Nu este vorba despre pedepsirea copiilor sau trimiterea lor la închisoare, ci despre influențarea comportamentului lor, iar procedurile penale sunt foarte eficiente în acest sens”, spune și Rainer Wendt, șeful Uniunii Poliției Germane (DPolG), pentru DW. Potrivit acestuia, copiii se maturizează mult mai devreme decât în deceniile precedente.\n\nDar consensul dintre psihologi, asistenți sociali și criminologi este în mare măsură împotriva reducerii vârstei de răspundere penală.\n\n„Cred că [dezbaterea] este complet nepotrivită, lipsită de seriozitate și inutilă”, a declarat Sibylle Winter, psihiatru pentru copii și consultant principal la spitalul Charité din Berlin, adăugând că actele severe de violență, cum ar fi uciderea lui Luise F. au fost „incidente absolut izolate”.\n\nÎn ceea ce privește noile statistici, Winter îndeamnă la prudență atunci când vine vorba de identificarea unei tendințe generale care arată mai multă violență în rândul copiilor.\n\n„Îmi pot imagina că este un vârf în urma pandemiei de COVID-19, deoarece pandemia a crescut stresul psihologic asupra copiilor și tinerilor, violența în casele de familie a crescut, dar probabil se va calma din nou situația”, a spus Winter. Ea respinge și ideea că generația copiilor de azi e mai matură decât în deceniile precedente.\n\n„Din punct de vedere cognitiv, cu siguranță nu sunt mai maturi”, spune psihologul. „De asemenea, sunt expuși cu siguranță la mai multe riscuri prin toată această situație de social media pe care o avem – sunt mult mai mult online și se confruntă cu un conținut pe care nu îl pot procesa în mod corespunzător”. Winter susține că, indiferent dacă există sau nu probleme psihologice existente, o serie de măsuri eficiente pot fi aplicate independent de sistemul de justiție penală.\n\nTorsten Verrel, șeful Departamentului de Criminologie de la Universitatea din Bonn, este, de asemenea, împotriva reducerii vârstei de răspundere penală. El spune că dezbaterea reaprinde întotdeauna după cazuri rare, dar extreme, de delincvență infantilă, pe principiul „cazurile grele fac o lege proastă”.",
        "label": "Germania"
    },
    {
        "title": "Germania: Ce se întâmplă dacă ratezi termenul limită pentru declarația fiscală? - GermaniaMea.ro",
        "content": "Nemții sunt cunoscuți pentru punctualitatea lor, iar unul dintre locurile în care punctualitatea este luată cel mai în serios este Finanzamt (oficiul fiscal). Dar ce se întâmplă dacă amâni - sau omiți un termen limită de depunere - și trimiți Steuererklärung (decontul fiscal) un pic prea târziu? Consecințele pot varia destul de mult.\n\n*Tot ce trebuie să știi despre depunerea declarației fiscale în 2022, găsești AICI și în 2023 , AICI .\n\n[Acest articol este realizat de GermaniaMea.ro – un site pentru românii care caută de muncă în Germania. ]\n\nChiar trebuie să depun o declarație fiscală în Germania?\n\nDacă ești angajat în Germania fără surse suplimentare de venit, nu ești obligat să depui declarația de impozit. Dar aproximativ 50% dintre angajați fac asta oricum, având în vedere că există o mulțime de deduceri pe care le poți face pentru orice, de la costurile prin telemuncă/ Das Home Office la cheltuielile cu naveta .\n\n*Mai multe despre ce reguli fiscale ar trebui să cunoască toți străinii din Germania, găsești AICI .\n\nDar dacă depui documentul în mod voluntar, ai ceva mai multă libertate. Poți depune declarația cu până la patru ani după termenul limită pentru a primi în continuare reduceri de impozite. Cu toate acestea, dacă ai surse suplimentare de venit, ești liber profesionist sau ai mai multe locuri de muncă, ești obligat să depui declarația până la Steuerfrist sau termen limită.\n\nOricine depune declarația fiscală printr-un Steuerberater (consilier fiscal) sau asociație fiscală, are mai mult timp la dispoziție să depună documentele - termenul limită pentru anul 2021 a fost prelungit până joi, 31 august. Din nefericire, oricine depune dosarul pe cont propriu, a ratat termenul limită, care a fost 31 octombrie a anului trecut.\n\nPentru anul fiscal 2022, cei care fac depunerea pe cont propriu au posibilitatea până la 2 octombrie 2023 facă asta, în timp ce cei care apelează la un consilier fiscal, au termen până la 31 iulie 2024.\n\nGermania a stabilit recent noi termene limită, atât pentru autodeclaranți, cât și pentru cei care depun la consilieri fiscali, până în anul 2027.\n\nDacă estimezi că nu vei putea respecta termenul limită, ar trebui să soliciți o prelungire de la biroul fiscal responsabil, dacă este posibil în scris și cu justificare, înainte de expirarea termenului. Un motiv întemeiat ar fi, de exemplu, un accident cu tratament în spital, decesul unei rude apropiate, o ședere mai lungă în străinătate, lipsa documentelor sau o mutare.\n\nDacă, de obicei, ai fost punctual în trecut, atunci ai șanse mari să primești o prelungire de până la patru luni. Dacă aplici doar pentru o lună în plus, îți cresc șansele ca fiscul să fie mai blând cu tine.\n\nÎn scrisoarea ta către biroul fiscal, poți scrie ceva de genul: „ Falls ich von Ihnen nichts Gegenteiliges höre, gehe ich von der Genehmigung meines Antrags auf Fristverlängerung aus .” („În lipsa unui refuz din partea dvs., iau în considerare că cererea mea de prelungire a termenului va fi aprobată.\")\n\nDaca ai dat un nou termen și fiscul nu-ți răspunde, poți presupune că iți vor da curs cererii.\n\nCu toate acestea, nu există dreptul la o prelungire a termenului limită. Dacă cineva a întârziat deja de mai multe ori, experiența arată că fiscul tinde să respingă cererea.\n\nCe se întâmplă dacă ratez un termen limită?\n\nNu este recomandat să lași să treacă termenul limită și apoi să speri că biroul fiscal va uita la rândul său. Cu toate acestea, Finanzamt este de obicei destul de indulgent la început și trimite o scrisoare prin care îți reamintește să depui declarația fiscală. Dar fii atent: dacă există o Aufforderung zur Abgabe der Steuererklärung unter Androhung eines Zwangsgeldes („solicitare de depunere a declarației fiscale sub amenințarea unei penalități”), lucrurile pot deveni rapid serioase.\n\nFiscul poate stabili deja o suprataxă pentru întârzierea plății ( Verspätungszuschlag ) pe care trebuie să o plătești în plus față de obligația fiscală - și să îți ofere un nou termen limită. Poți evita cel puțin o penalizare suplimentară, Zwangsgeld (amendă), depunând o declarație fiscală înainte de expirarea noului termen.\n\nDacă lași și acest termen să treacă, biroul fiscal te va informa cu privire la plata penalităților printr-o notificare. Dacă nu ai depus o declarație fiscală pentru prima dată, amenda este de obicei între 100 și 500 de euro. Cu toate acestea, sunt posibile amenzi de până la 25.000 de euro.\n\nCuantumul amenzii depinde de diverși factori: situația ta financiară joacă un rol important, dar și cât de cooperant ai fost până acum față de autorități sau dacă ai depus anterior declarația de impozit.\n\nDacă tot nu depui o declarație de impozit, biroul fiscal îți va estima venitul impozabil. Deși această estimare este de obicei în dezavantajul tău, ești totuși obligat să plătești. Ai la dispoziție o lună de la notificarea de evaluare ( Schätzungsbescheid ) pentru a contesta. După aceea devine definitivă.\n\nDacă îți plătești taxele prea târziu, biroul fiscal poate solicita și o suprataxă pentru întârziere ( Säumniszuschlag ). De asemenea, se pot acumula dobânzi pentru restanțele fiscale ( Steuernachzahlungen ). Aceasta începe în mod normal după o perioadă de așteptare de 15 luni de la sfârșitul anului calendaristic în care a apărut impozitul.\n\nDobânda legală ( gesetzlichen Zinsen ) este de 0,15% pentru fiecare lună, adică 1,8% pentru un an. Timp de mulți ani, rata dobânzii a fost chiar de 6 procente pe an, dar aceasta a fost redusă printr-o decizie a Curții Constituționale Federale din 2021.\n\nContribuabilii aflați în întârziere se pot confrunta cu sume importante în plus față de restanțele fiscale, dintre care niciuna nu este deductibilă din impozitul pe venit viitor.",
        "label": "Germania"
    },
    {
        "title": "Accidentat la muncă în Germania, și-a găsit dreptatea în România - GermaniaMea.ro",
        "content": "Zeci de mii de români lucrează în străinătate, dar pentru mulți mirajul muncii în afară s-a risipit în momentul în care și-au dat seama că au fost ademeniți cu tot felul promisiuni mincinoase și au dat peste angajatori neserioși. Muncesc cu mult peste normă, orele suplimentare nu sunt plătite, uneori nici măcar salariul nu-l primesc la zi sau chiar deloc, astfel că sunt nevoiți să se revolte împotriva angajatorilor. Alteori sunt cazuri de boli profesionale mușamalizate pentru ca zilele nemuncite din cauze de recuperare să nu fie contabilizate.\n\nLa fel a pățit și O.V.D. un bărbat care a plecat din România pentru a munci în construcții în Germania, dar care, la scurt timp, a suferit un accident de muncă.\n\nEl s-a angajat în octombrie 2018 ca muncitor necalificat pentru Expert IBB Construct, o firmă de construcţii. Două săptămâni mai târziu, se afla pe şantier, în München. În dimineaţa de 5 noiembrie, podina liftului s-a rupt, muncitorul căzând de la o distanță de un etaj. A suferit o fractură a braţului şi un traumatism al coloanei vertebrale, fiind operat de urgenţă, informează ziaruldeiași.ro.\n\nDupă perioada petrecută în spital, a revenit în România pentru a-şi continua tratamentul. În 2020, la doar 54 de ani, s-a retras din câmpul muncii, beneficiind de o pensie de invaliditate în valoare de doar 266 lei, din cauza capacităţii adaptative de doar 50%.\n\nNemulțumit de modul în care este tratat, acesta s-a adresat instanței. La începutul lunii februarie 2021, O.V.D. a cerut tragerea la răspundere a firmei de construcţii pentru accidentul suferit.\n\nÎn acţiunea adresată Tribunalului, românul a precizat că angajatorul neamț refuzase să-l despăgubească. Mai mult, ascunsese producerea accidentului de autorităţile germane, afirmând că românul ar fi căzut de pe bicicletă.\n\nRomânul nu s-a lăsat și a solicitat plata a 450.000 lei, sub forma unei rente viagere lunare. Conform cererii acestuia, banii urmau să fie distribuiți pe durata întregii vieţi. De altfel, această sumă echivala salariul pe care l-ar fi încasat ca muncitor. Pe parcursul procesului, fostul muncitor şi-a mărit pretenţiile privind plata despăgubirilor.\n\nMărturia bărbatului care a suferit un accident de muncă în Germania a fost susținută și de un coleg de muncă al acestuia, care, ulterior, a fost concediat împreună cu fiul lui O.V.D., pentru ca accidentul să fie muşamalizat mai uşor.\n\n„Nu este de neglijat nici atitudinea pârâtei ulterior producerii evenimentului, respectiv împrejurarea că aceasta nu a acordat niciun fel de sprijin moral sau material reclamantului, în condiţiile în care culpa pentru producerea acestui accident îi aparţine”, au justificat magistraţii decizia de a-i acorda despăgubiri în valoare de 250.000 lei, respectiv 50.000 euro.\n\nJudecătorii au respins însă solicitarea privind acordarea unei rente viagere. Românul se mai poate adresa instanţei superioare, în apel, sentinţa Tribunalului nefiind definitivă.",
        "label": "Germania"
    },
    {
        "title": "Tot ce se schimbă în Germania, în decembrie 2024 - GermaniaMea.ro",
        "content": "Pentru unii, probabil, decembrie va rămâne cea mai așteptată lună a anului. Mânați de spiritul sărbătorilor de iarnă, nimic din ce se va întâmpla în Germania nu va părea greu de acceptat. Decembrie aduce în Republica Federală de la mai multe modificări ale serviciilor feroviare, inclusiv în ceea ce privește tariful biletelor, la câteva scutiri de taxe cu efect retroactiv.\n\nPentru că e o lună magică, pregătirile pentru sărbătorile festive specifice vor aduce un suflu optimist pentru anul ce va urma. Ce mai contează că vor fi și ceva mai scumpe...\n\nIată care sunt marile schimbări de urmărit în Germania în ultima lună din anul 2024.\n\n*Detalii despre toate modificările - în articolul pregătit de GermaniaMea.ro, un site pentru românii care caută de muncă în Germania .*\n\nExistă câteva vești bune pentru cei care obișnuiesc să călătorească cu trenul. Riedbahn - o porțiune de cale ferată des frecventată între Frankfurt și Mannheim - se redeschide așa cum era planificat, după cinci luni de întrerupere.\n\nAvând în vedere că traseul este o rută cheie, închiderea acestuia a afectat călătoriile pe distanțe lungi la nivel național.\n\nServiciile care au înlocuit activitatea feroviară pe Riedbahn vor fi ridicate pe 15 decembrie.\n\nRuta de mare distanță între Hamburg și Berlin va fi din nou operațională din 15 decembrie.\n\nAsta pentru că o deviație prin Stendal, care a adăugat 45 de minute călătoriei, ca urmare a renovării șinelor, va fi eliminată. Călătoria durează de obicei aproximativ două ore.\n\nPrețuri mai mari pentru biletele de tren\n\nO altă schimbare cheie care va avea loc în decembrie va afecta prețul biletelor. Unii călători feroviari pe distanțe lungi vor fi nevoiți să plătească mai mult pentru tichetele de tren din 15 decembrie.\n\nPotrivit Deutsche Bahn, tarifele flexibile vor fi în medie cu 5,9% mai scumpe. În plus, anularea tarifelor flexibile va fi supusă unei taxe cu șapte zile înainte de prima zi de valabilitate.\n\nOperatorul feroviar de stat a spus că și prețurile pentru navetiști vor crește cu o medie de 5,9%, deși ofertele flexibile vor fi în continuare disponibile cu biletul de 10 și 20 de călătorii.\n\nOrarul de iarnă al Deutsche Bahn începe și el de la mijlocul lunii decembrie.\n\nSunt vești bune pentru cei dornici să petreacă mai mult timp în capitala Franței - și cine nu ar face-o? Din 16 decembrie, călătorii pe calea ferată vor putea călători de la Berlin direct la Paris - prin Frankfurt, Karlsruhe și Strasbourg în timpul zilei. Călătoria este de așteptat să dureze aproximativ 8 ore.\n\nVa exista un serviciu pe zi - cu plecare din Paris la 9:55, sosire la Frankfurt la 14:04 și la Berlin la 18:03. Călătoria în cealaltă direcție pleacă din Berlin la ora 11.54, ajungând la Paris la ora 19.55.\n\nAlte modificări includ 11 servicii pe zi pe serviciul Berlin-Frankfurt Sprinter, cu o durată de călătorie de aproximativ 4 ore.\n\nSe va lansa și un nou serviciu ICE zilnic direct între Amsterdam și München prin Stuttgart și Ulm, cu o durată de călătorie de 7 ore.\n\nAngajații din Germania au parte de trei sărbători legale în timpul sezonului festiv. Ziua de Crăciun și Boxing Day/Ziua Cadourilor (25 și 26 decembrie) cad într-o zi de miercuri și joi în acest an și acestea sunt sărbători legale la nivel național, în timp ce Ziua de Anul Nou (1 ianuarie) este, de asemenea, un Feiertag oficial. În aceste zile, majoritatea afacerilor sunt închise, precum și magazinele. Angajații care nu pot beneficia de aceste zile libere, cum ar fi cadrele medicale, vor recupera ulterior.\n\nAjunul Crăciunului și Revelionul nu sunt sărbători legale oficiale în Germania, dar multe companii oferă angajaților fie o jumătate de zi, fie o zi întreagă liberă.\n\nAsigurați-vă că veți cumpărați cadourile, mâncarea și băutura festivă cu mult timp înainte de haosul din supermarketuri dinainte de Weihnachtstag. Magazinele se închid de obicei la prânz sau la 14:00 în Ajunul Crăciunului.\n\nOricine trimite scrisori sau pachete prietenilor și familiei din Germania ar trebui să aibă în vedere unele date importante.\n\nScrisorile trebuie trimise până pe 21 decembrie pentru a ajunge la timp de Crăciun, potrivit Deutsche Post. Pentru colete, data limită este 20 decembrie.\n\nPentru cei care vor să trimită scrisori sau pachete către cei dragi din Europa și nu numai, ar trebui să se organizeze mai din timp.\n\nMajoritatea sucursalelor Deutsche Post sunt deschise pe 23 și 30 decembrie, dar vor fi închise în Ajunul Crăciunului și de Revelion (precum și în sărbătorile legale).\n\nÎn decembrie, salariul net de pe fluturașii de salariu ai angajaților va fi ceva mai mare în urma adoptării de către Consiliul Federal a legii privind scutirea de impozit pentru minimul de existență în 2024.\n\nSe prevede creșterea alocației de bază cu 180 de euro, până la un total de 11.784 de euro, cu efect retroactiv de la începutul anului. Scopul acestei măsuri este de a se asigura că nivelul de existență al cetățenilor rămâne scutit de impozite.\n\nÎn plus, alocația scutită de taxe pentru copii va crește cu 228 euro, până la 6.612 euro.\n\nBundestagul a votat deja legea. Dacă Bundesrat, care reprezintă landurile, dă aprobarea finală acestei schimbări, va însemna un salariu net ceva mai mare pentru angajați luna viitoare.\n\nZilele cu lumină naturală sunt tot mai puține, dar urmează un moment cheie în calendar.\n\n21 decembrie este cea mai scurtă zi din an. În timpul solstițiului de iarnă, soarele este mai jos deasupra orizontului decât în ​​orice altă perioadă a anului. El răsare dimineața târziu și apune devreme după-amiaza.\n\nDar din 22 decembrie, zilele se vor mări din nou.\n\nDupă cum v-ați putea aștepta, odată cu creșterea inflației, brazii de Crăciun sunt în medie puțin mai scumpi în acest an comparativ cu anul trecut.\n\nAsociația Federală a Producătorilor de Pomi de Crăciun a estimat recent intervalul de prețuri la aproximativ 22 până la 30 euro pe metru de brad Nordmann. Este cu 1 euro mai mult decât anul trecut.\n\nSfatul nostru este să luați în considerare achiziționarea unui brad de la un vânzător local de brazi de Crăciun. Sunt adesea afaceri de familie care datează de ani de zile. În plus, ei ies în evidență stând în frig timp de multe ore vânzând brazi până în după-amiaza din Ajunul Crăciunului.\n\nCopiii, profesorii și personalul auxiliar așteaptă deja cu nerăbdare venirea sărbătorilor de iarnă.\n\nCa întotdeauna, landurile germane încep și încheie vacanțele în zile diferite. Anul acesta, multe state încep vacanța pe 23 decembrie, Hamburg și Schleswig-Holstein chiar ceva mai devreme.\n\nProducătorii de smartphone-uri, tablete și alte dispozitive electronice vor trebui să ofere în curând un cablu de încărcare USB-C standardizat, conform legislației UE.\n\nConform noilor reguli, consumatorii nu vor mai avea nevoie de un încărcător diferit de fiecare dată când cumpără un dispozitiv nou, deoarece vor putea folosi un singur încărcător pentru o serie de dispozitive electronice portabile mici și mijlocii.\n\nRegulamentul va intra în vigoare în Germania începând cu 28 decembrie.",
        "label": "Germania"
    },
    {
        "title": "Rezultate mai slabe ca niciodată ale elevilor din Germania - GermaniaMea.ro",
        "content": "Cei care credeau că învățământul din Germania este net superior altor țări europene, ar trebui ca recentele rezultate ale Programului pentru Evaluarea Internațională a Elevilor (PISA) să-i pună puțin pe gânduri.\n\nMai exact, conform evaluării PISA, elevii din Germania au obținut unele dintre cele mai mici scoruri de până acum la disciplinele de bază precum lectură, matematică și științe, informează TheLocal.de.\n\nÎn studiul din 2022 - primul de acest fel de la pandemia de Covid - performanța elevilor germani a scăzut dramatic în comparație cu alte națiuni.\n\nLa matematică ei au obținut 475, față de 500 de puncte în sondajul precedent publicat în 2019. La citire, scorul a fost de 480 (față de 498 în 2019), iar la științe de 492 (față de 503 în 2019). La nivel internațional, elevii germani au obținut scoruri medii la lectură și matematică și au ajuns puțin peste media internațională la științe.\n\nCu toate acestea, există îngrijorarea că performanța e tot mai slabă în rândul tinerilor germani de 15 ani în ultimele studii PISA. Autorii studiului consideră că pandemia este unul dintre motivele pentru performanțele slabe ale elevilor germani, închiderea școlilor având un efect negativ asupra dobândirii competențelor.\n\nÎn timp ce rezultatele medii ale studiului din ultimii trei ani indică scăderi de 10-15 puncte, Germania a înregistrat diminuări de până la 25 de puncte.\n\n„Într-o comparație internațională, Germania nu este bine pregătită pentru învățământul la distanță în ceea ce privește echipamentele cu dispozitive digitale”, a explicat directorul studiului Doris Lewalter, cercetător în educație la TUM și președinte al Comitetului executiv al ZIB, majoritatea materialelor de studiu fiind trimise tinerilor prin poștă.\n\nUn alt factor posibil pentru rezultatele slabe este lipsa competențelor lingvistice.\n\n„Un motiv cheie este cu siguranță faptul că încă nu am reușit să asigurăm un sprijin lingvistic timpuriu pentru toți cei care au nevoie de el\", a declarat Lewalter. „Dacă avem elevi proveniți din familii de imigranți, nu putem presupune că aceștia stăpânesc deja limba germană când ajung în Republica Federală”.\n\nLa mai bine de 20 de ani de când România a început să participe, învățământul de aici pare că bate pasul pe loc. Nivelul de competență este același, adică foarte scăzut, autorii studiului numindu-l critic. Pe scurt: aproape jumătate dintre elevi români nu înțeleg ce citesc!\n\nRomânia a obținut un scor total de 428 de puncte, care înseamnă un nivel 2. România demonstrează că e una dintre cele mai slab cotate țări din punct de vedere al educației. Elevii români nu au competențe minime necesare. Mai prost decât ei stau elevii bulgari.\n\nScorurile medii obținute de elevii din România în 2022 au fost similare cu cele înregistrate în 2018 la matematică, citire și științe. La matematică, scorurile medii din anul 2022 au fost mai scăzute față de cele din anii 2012 și 2015.\n\nLa citire și științe, rezultatele din cadrul acestui ultim ciclu PISA au fost similare cu cele obținute la evaluările PISA precedente, începând cu anul 2012.\n\nDouă aspecte importante care reies din aceste rezultate arată că România este încă cu mult în urma ţărilor din OCDE şi UE la modul în care elevii aplică ceea ce învăţă la şcoală şi că elevii din medii defavorizate rămân în urmă.\n\nLa nivel european, după liderul Estonia, care-și păstrează locul în pofida unor scăderi semnificative la fiecare dintre cele trei discipline, țările cu ele mai bune rezultate în evaluări sunt: Elveția la matematică, Irlanda – lectură, Finlanda – științe.\n\nLa nivel internațional, Singapore se află pe primul loc la toate cele trei materii.\n\nElevii au susținut o testare de două ore, care a acoperit cele trei domenii ‒ matematică, lectură și științe. Elevilor li s-au oferit combinații diferite de subiecte (de exemplu, matematică urmată de lectură sau științe urmate de matematică etc.).\n\nTestele au cuprins atât întrebări cu răspunsuri cu alegere multiplă, cât și întrebări care au solicitat elevilor să își construiască propriile răspunsuri. Suplimentar, elevii au răspuns la un chestionar a cărui completare a durat aproximativ 35 de minute. Chestionarul a vizat informații despre elevii înșiși, atitudinile, dispozițiile și credințele lor, mediul de acasă și experiențele lor școlare și de învățare. Directorii școlilor au completat un chestionar care a vizat managementul școlii și organizarea instituției, precum și mediul de învățare.\n\n„ Programme for International Student Assessment \" (PISA) evaluează competențele la matematică, lectură și științe ale elevilor de 15 ani. Testele administrate vizează capacitatea elevilor de a rezolva probleme complexe, de a gândi critic și de a comunica eficient.",
        "label": "Germania"
    },
    {
        "title": "Rezultate uimitoare la alegerile europarlamentare în Germania - GermaniaMea.ro",
        "content": "Rezultatele exit-pollurilor în urma alegerilor europarlamentare din Germania, ţara cu cea mai mare populaţie a UE şi care ocupă 96 din cele 720 de locuri ale Parlamentului de la Bruxelles, dau mult de gândit spre ce se îndreaptă țara, consideră analiștii.\n\nToate cele trei partide din coaliția cancelarului german Olaf Scholz au suferit pierderi în alegerile europarlamentare de duminică, în timp ce Alternativa pentru Germania (AfD) - de extremă dreapta, a înregistrat câștiguri solide, potrivit unui sondaj la ieșirea de la urne, informează TheLocal.de, citând postul public de televiziune ARD.\n\nAstfel, coaliția de guvernământ s-a descurcat dezamăgitor, social-democrații înregistrând doar 14%, mai rău decât cel mai slab rezultat din 2019.\n\n„Acesta este un rezultat foarte amar pentru noi”, a declarat Kevin Kuehnert, secretar general al SPD, adăugând că partidul său va trebui să examineze ce a mers prost în mobilizarea sa.\n\nVerzii, care au ajuns pe locul al doilea în 2019 cu 20,5%, acum s-au prăbușit cel mai mult, ajungând pe locul patru cu 12 - 12,5%.\n\nLidera Partidului Verzilor din Germania, Ricarda Lang, a reacţionat cu dezamăgire la pierderea de voturi de către partidul său în alegerile europene. \"Acesta nu este standardul pe care ni l-am propus atunci când ne-am prezentat la aceste alegeri şi vom lucra împreună pentru a depăşi această situaţie.\"\n\nPartidul Liberal Democrat a scăzut la 5% de la 5,4%.\n\nSondajele la ieșirea de la urne au arătat victoria clară a Uniunii Creștin Democrată/Uniunii Creștină Socială, în prezent în opoziție - 29,5 – 30 % din voturi. În timp ce formaţiunea de extremă dreapta Alternative für Deutschland (AfD) a sărit la 16,5% de la 11% în 2019. Asta deși zeci de mii de germani au ieșit în stradă în orașe precum Berlin, Dresda și Munchen pentru a protesta duminică față de extremismul de dreapta, ultima zi a alegerilor europene când alegătorii din 21 de țări au fost chemați la urne.\n\nOpoziţia intensifică presiunea cu doar câteva luni înaintea alegerilor regionale cheie în mai multe state din est, unde extrema-dreaptă se preconizează că va ajunge la victorie.\n\nConservatorii fostului cancelar Angela Merkel au susținut că este timpul ca alianța de guvernământ să-și regândească politicile.\n\n„Executivul trebuie să reflecteze cu adevărat asupra acestui rezultat... este nevoie de o schimbare politică în Germania”, a spus șeful CDU, Friedrich Merz. „Lucrurile nu pot merge așa cum au trecut în ultimii doi ani și jumătate”, a adăugat el.\n\nPe de altă parte, Alice Weidel, lidera AfD, a calificat campania electorală a partidului său drept „extrem de reușită”. Asta în ciuda faptului că doi candidați de top ai partidului au fost implicați într-o serie de scandaluri.\n\nRezultatele au arătat că „oamenii au devenit mai critici cu Europa”, a spus Weidel.\n\nCo-liderul formaţiunii de extremă dreapta, Tino Chrupalla, a calificat drept „istoric\" rezultatul obţinut de partidul său la alegerile europene.\n\nDupă AfD, conservatorul de stânga BSW, este cel mai mare câștigător al alegerilor. Noul venit politic, care a făcut campanie pentru oprirea livrărilor de arme către Ucraina din Occident, a adunat 5,7%, divizând și mai mult votul, care a avut o prezență de aproximativ 65%, față de 61,4% în 2019.",
        "label": "Germania"
    },
    {
        "title": "Transportul public din Berlin, paralizat de o grevă de 24h - GermaniaMea.ro",
        "content": "Transportul public din Berlin urmează să fie puternic restricţionat luni, 27 ianuarie, deoarece angajații Berliner Verkehrsbetrieben (BVG) vor fi în grevă timp de 24 de ore.\n\nMarea majoritate a autobuzelor, tramvaielor și serviciilor U-Bahn (metroul) își vor înceta activitatea în timpul acțiunii industriale, informează sindicatul Ver.di. Ca și în cazul grevelor anterioare, stațiile U-Bahn vor rămâne închise toată ziua.\n\nGreva se va încheia marți, 28 ianuarie, la ora 3.00. Dar chiar și după încheierea acțiunii, serviciile pot fi în continuare neregulate, astfel încât pasagerii ar trebui să se aștepte la alte perturbări.\n\nTrenurile S-Bahn nu sunt afectate de grevă, deoarece sunt operate de Deutsche Bahn. Nici liniile și serviciile operate de alte companii în numele BVG nu vor fi afectate de grevă. Trenurile regionale care trec prin Berlin - operate de Deutsche Bahn, Ostdeutsche Eisenbahn (ODEG) și Niederbarnimer Eisenbahn (NEB) - circulă și ele și pot fi folosite ca alternative. Acest lucru este valabil pentru BVG Muva și pentru toate feriboturile (F10, F11, F12).\n\nOricum, să aveți în vedere că trenurile S-Bahn vor fi pline sau chiar supraaglomerate, mai ales în timpul orelor de vârf pentru navetiști.\n\nExistă, totuși, și câteva rute de autobuz și tramvai care vor continua să circule.\n\nBVG precizează că liniile M36, 112, 124, 184, 744, 893 și N68 urmează să fie în funcțiune cu serviciu limitat. Dacă intenționați să utilizați aceste linii, vi se recomandă să verificați ruta pentru actualizări curente pe aplicația sau pe site-ul web BVG înainte de a vă programa o călătorie.\n\nPentru distanțe relativ scurte, dar mai greu de parcurs pe jos, există disponibile serviciile de ride-sharing atât pentru vehicule (Bolt, Uber), cât și pentru scutere electrice (Voi, Lime și Bolt), biciclete (NextBike, Lime și Bolt), dar și aplicații de taxi (Free Now și Taxi Berlin). De asemenea, puteți închiria pur și simplu o mașină (Miles și Sixt).\n\nDe precizat că și aplicația Jelbi a BVG oferă acces la multe dintre serviciile de mai sus.\n\nSindicatul militează pentru salarii mai bune pentru aproximativ 16.600 de angajați ai operatorului de stat BVG. Deși BVG este cea mai mare companie de transport local din Europa, salariile sunt semnificativ mai mici comparativ cu restul țării, susține sindicatul Ver.di. Săptămâna trecută, miercuri, ambele părți au intermediat pentru prima dată în runda actuală de negocieri colective. Nu a existat nicio ofertă din partea angajatorilor.\n\nSindicatul cere o majorare de 750 de euro pe lună. În plus, dorește un al 13-lea salariu lunar, o indemnizație de conducere și tură alternativă de 300 de euro și un bonus de tură de 200 de euro.\n\nPotrivit lui Verdi, cererile se ridică la 250 de milioane de euro pe an. În 2023, costurile cu personalul BVG s-au ridicat la aproximativ 820 de milioane de euro conform raportului anual. Potrivit lui Verdi, au fost programate în total șase date pentru negocieri până pe 10 aprilie. Următoarea rundă de discuții este programată pentru 31 ianuarie. BVG a anunțat că va prezenta apoi o ofertă.\n\nUltima dată când angajații BVG au negociat pentru salariu în cadrul contractului colectiv a fost în 2021 și de atunci inflația le-a afectat salariile. Potrivit Berliner Zeitung, șoferii BVG tind să câștige între 2.807 și 3.011 euro lunar, ceea ce îi plasează d.p.d.v. al câștigurilor pe ultimul loc, comparativ cu alți șoferi de la alte companii de transport din Germania. Dar și programul lor de lucru este mai scurt respectiv 37,5 ore pe săptămână.\n\nVerdi susține că a adus la cunoștința BVG aceste revendicări din octombrie 2024, fără ca operatorul de stat să vină cu o ofertă în prima rundă de negocieri de săptămâna trecută.\n\nÎn replică, BVG a descris greva de avertizare planificată ca fiind „disproporționată” și a declarat anterior că cererile „nu sunt viabile financiar”. Dacă BVG și Verdi nu ajung la un acord, este posibil ca pasagerii să se confrunte în călătoria lor cu întârzieri, opriri dese și mai lungi.\n\nȘi în primele luni ale anului 2024, pasagerii din Germania au fost afectați de o serie de greve în domeniul transporturilor.",
        "label": "Germania"
    },
    {
        "title": "Germania are cel mai lung tramvai din lume! - GermaniaMea.ro",
        "content": "Germania se poate mândri cu cel mai lung tramvai din lume! Acesta și-a făcut debutul recent pe o linie care leagă trei orașe din sud-vestul Republicii Federale: Mannheim, Ludwigshafen și Heidelberg – de-a lungul regiunii metropolitane Rhine-Neckar, informează euronews.com.\n\nCe îl face inedit este lungimea sa! Tramvaiul gigant, produs de grupul Škoda din Cehia, este un model ForCity Smart 38T.\n\nMăsoară 58,61 de metri lungime și are șase secțiuni/vagoane – un record mondial. Recordul stabilit anterior a fost deținut de un tramvai cu nouă secțiuni și 55,9 metri lungime din Budapesta, care străbate orașul din 2016.\n\nTramvaiul din Germania are capacitatea de a transporta 368 de pasageri, cu 114 locuri disponibile, are aer condiționat și poate circula cu viteza de 80 km/h. Face parte dintr-un pachet de tramvaie de peste 260 de milioane de euro comandat de operatorul de transport în 2018. Acesta urmează să fie livrat integral până la sfârșitul anului 2026.\n\nVehiculele sunt proiectate atât pentru rutele urbane, cât și pentru cele interurbane, necesitând omologare parțială a trenului pentru a îndeplini standardele de siguranță.\n\nAtunci s-a convenit ca tramvaiele să fie de lungimi diferite. Ulterior, orașul german a comandat alte 34 de tramvaie de la producătorul ceh.\n\nRețeaua Rhine Necktar Region (RNV) nu este la primul record privind lungimea tramvaielor sale. În anii 1960, vehiculul său de 38,55 de metri era cel mai lung tramvai din lume la acea vreme.\n\nÎn 2022, o companie feroviară elvețiană a stabilit un record pentru cel mai lung tren de pasageri din lume, format din 100 de vagoane și 25 de motoare, cu o lungime de 1910 de metri. În total, trenul cântărea aproximativ 3.000 de tone.",
        "label": "Germania"
    },
    {
        "title": "Vreme severă azi în Germania! Ce se anunță în weekend? - GermaniaMea.ro",
        "content": "Meteorologii nemți au emis avertismente de vreme extremă pentru precipitații abundente, valabile vineri, în bună parte din Germania, după ce a mai fost o rundă de inundații în sud. Există, de asemenea, șanse de furtună în weekend, informează TheLocal.de.\n\nVremea severă de vineri se va manifesta cu precădere în vest, sud-vest și sudul țării, cele mai puternice ploi fiind așteptate în Saarbrücken, precum și în zonele învecinate din Saarland și sudul Renania-Palatinat.\n\nÎn aceste zone, Serviciul Meteorologic al Germaniei (DWD) a emis avertismente de nivelul 4 – ceea ce înseamnă că ploaia este de așteptat să fie extrem de puternică (mai mult de 40 de litri/metru pătrat într-o oră sau 60 de litri/metru pătrat în 6 ore).\n\nÎn celelalte regiuni pot fi așteptate ploi continue ceva mai puțin severe, dar încă abundente, extinzându-se până la Stuttgart și Mainz.\n\nVorbind pentru publicația germană Bild, climatologul Dr. Karsten Brandt a precizat că precipitațiile abundente și furtunile vor continua să se deplaseze spre nord-vest, chiar și în sudul landului Renania de Nord-Westfalia (Aachen).\n\n„Local cantităţile de apă vor fi însemnate şi vor fi condiţii de grindină în vest. Vântul va sufla cu intensificări, mai ales la munte”, au anunțat meteorologii.\n\nExistă și avertismente de rafale de vânt puternic în anumite părți ale țării, dar și furtuni pe munții Brocken și Fichtelberg, precum și în Pădurea Neagră și în Alpi.\n\nÎn prezent, cele mai mari avertismente că vântul va sufla cu putere sunt în Dresda și în sudul Bavariei, lângă Alpi.\n\nAvertizările meteo de vineri vin în urma vremii haotice care a dus la inundații în noaptea de joi în Nürnberg și părți din Bavaria, multe drumuri fiind acoperite de apă. Mașinile au fost pur și simplu luate de apă, iar rutele unor mijloace de transport au fost anulate.\n\nAu fost inundate și o locuințe cu beciuri, precum și o mare parte din parcarea subterană a Universității Tehnice.\n\nCe se întâmplă în weekend?\n\nDincolo de zona de avertismente de vreme severă de vineri, nici weekend-ul nu vine cu vești prea bune. Cerul va fi acoperit de nori plumburii în majoritatea zonelor, astfel că, în Köln spre exemplu ploile de vineri, ar putea continua și sâmbătă și duminică. Meteorologii anunţă că și temperaturile vor scădea sub specificul acestei perioade, mercurul încadrându-se între 8 °C minima și 13-16°C maxima.\n\nRegiunile de nord și de est ale Germaniei au fost ocolite de furtuni, dar în Berlin se poate aștepta ca momente cu ploi în averse să apară sâmbătă și ele se vor întinde până duminică după-amiază. Acest lucru poate afecta parada Karneval der Kulturen.\n\nÎn Bremen și Hamburg, locuitorii se pot aștepta la niște averse de ploaie duminică și luni, cu șanse de furtuni.\n\nÎn Munchen și Nürnberg, se pare că ce era mai rău s-a terminat. Mai pot avea loc unele averse de scurtă durată până sâmbătă, iar locuitorii bavarezi se pot aștepta la o duminică însorită înainte de sărbătoarea publică de luni de Rusalii.",
        "label": "Germania"
    },
    {
        "title": "Creștere neobișnuită a cazurilor de psitacoză în Germania - GermaniaMea.ro",
        "content": "Febră, oboseală, frisoane - aceste simptome par inițial a prevesti o gripă, dar ar putea fi și altceva în spate. Organizația Mondială a Sănătății (OMS) avertizează asupra unei noi boli care se răspândește cu rapiditate în Europa. În ultimele săptămâni, tot mai multe persoane au fost internate după ce au fost infectate cu noul virus – psitacoză sau Febra Papagalului. Conform OMS, noua epidemie a debutat în anul 2023 și continuă să se extindă cu rapiditate. Au fost raportate decesele a cinci persoane.\n\nȘi în Germania, în cursul anului 2023 și la începutul lui 2024, au fost înregistrate cazuri de infectare, majoritatea provenind de la păsări de companie sau de la porumbeii de curse, informează Merkur.de. Cei mai expuși la infecție sunt persoanele care lucrează în magazinele de animale de companie, grădini zoologice, medicii veterinari și crescătorii de păsări, dar și copiii care se joacă hrănind porumbeii din piețele centrale.\n\nÎn Republica Federală se vorbește în prezent de cinci persoane infectate din decembrie. Au fost 14 cazuri în tot anul 2023. Recent s-a înregistrat o creștere a cazurilor de îmbolnăvire în Saxonia Inferioară, regiunea Hanovra.\n\nBoala nu pare să fi ajuns încă în Bavaria. Aici, boala „apare foarte rar doar în cazuri individuale la oameni”, a spus Ministerul Sănătății din cel mai mare stat al Germaniei.\n\nPsitacoza, numită și ornitoză sau boala papagalului, este o infecție pe care oamenii o contractează de obicei de la păsări, din cauza unei bacterii numită Chlamydia psittaci. Contrar a ceea ce ar putea sugera numele, virusul este transmis nu numai de papagali - ci și de alte păsări. Cele care pot transmite această boală infecțioasă pe lângă papagali, sunt canarii, vrăbiile, porumbei, pescărușii, găinile. Îmbolnăvirea apare după contactul direct cu urina, fecalele, ouăle sau penele animalelor infectate. Boala este adesea fatală pentru păsări.\n\nDupă o perioadă de incubaţie de 1-2 săptămâni boala poate debuta brusc cu febră înaltă şi frisoane sau progresiv cu creşterea treptată a febrei şi disconfort general. Tusea este persistentă uscată sau productivă cu spută mucoidă cu striuri de sânge. Dureri în gât și ganglioni limfatici cervicali umflați sunt la fel de frecvente.\n\nFrecvent, ritmul cardiac este scăzut, iar cefaleea este difuză și severă. Oricine are simptome ar trebui cu siguranță să consulte un medic. Similar cu gripa, boala papagalului poate duce, de asemenea, la dificultăți de respirație sau pneumonie. De obicei, boala este complet vindecată după două până la trei săptămâni.\n\nAlte simptome pot fi lipsa poftei de mâncare, scăderea în greutate, mialgii, artralgii, erupţii maculare eritematoase, iar spre sfârşitul primei săptămâni se pot instala tulburări gastro-intestinale. Nu există vaccinare împotriva acestei boli.\n\nPotrivit autorității americane de sănătate CDC, infecția de la o persoană la alta este posibilă, dar mai degrabă puțin probabilă.\n\nDe asemenea, Ministerului Federal Austriac al Sănătății anunță că și alte animale de companie se pot infecta, precum pisicile și câini, sau - pentru cei care dețin ferme - caprele, oile, vacile.\n\n„Trebuie să primim aceste alerte cu simț de responsabilitate și atenție, fără a exagera în alarmism – precizează expertul – dar nici subestimându-le”, a declarat Fabrizio Pregliasco, virolog la Universitatea din Milano, comentând raportul OMS.\n\nAlte țări afectate încă de la începutul acestui an sunt Austria, Danemarca, Suedia și Țările de Jos. În fiecare dintre aceste țări, au fost înregistrate câteva zeci de cazuri, „o creștere neobișnuită și neașteptată”.",
        "label": "Germania"
    },
    {
        "title": "Germania, blocată! Val de proteste masive la început de 2024! - GermaniaMea.ro",
        "content": "Nici nu a început bine anul 2024 că executivul din Germania condus de cancelarul Olaf Scholz se află în pragul unui haos. El va trebui să facă față unei presiuni intense, deoarece mai multe sectoare cheie au anunțat proteste la nivel național. De la fermieri care manifestă la Berlin până la sindicatul mecanicilor de tren GDL care amenință cu greve, a doua săptămână a noului an ar putea bloca industria din Republica Federală.\n\nMinisterul Afacerilor Externe informează cetăţenii români care se află, tranzitează sau intenţionează să călătorească în Germania că țara va fi aproape paralizată și că pot solicita asistenţă consulară la numerele de telefon ale misiunii diplomatice şi oficiilor consulare române din Berlin, Bonn, Munchen şi Stuttgart.\n\nGermaniaMea.ro prezintă tabloul complet al domeniilor în care sunt așteptate perturbări ale activităților.\n\nCa urmare a unui protest major din 18 decembrie, în care sute de fermieri au blocat drumurile din capitala Germaniei cu tractoarele lor, Asociația Fermierilor ( Deutscher Bauernverband – DBV ) a promis atunci mai multe demonstrații, nemulțumiți de eliminarea subvenției pentru motorină și de ridicarea scutirilor de taxe la impozitul pe vehicule.\n\nChiar de azi, 8 ianuarie, fermierii au început manifestările de amploare care ar putea dura până în aprilie, cu o nouă demonstrație în masă planificată la Berlin pe 15 ianuarie, informează TheLocal.de.\n\nAvertizând publicul despre lucrurile care vor urma, președintele DBV, Joachim Rukwied, a spus că fermierii vor protesta „așa cum țara nu a mai văzut până acum”.\n\nDeși liderii de la Berlin au mai înmuiat tonul și au mai renunțat la anumite tăieri în urma protestului din decembrie, Asociația Fermierilor nemți spune că acest lucru nu este suficient pentru a menține agricultura germană competitivă.\n\nLiderul fermierilor a precizat că asociația nu vrea să se mulțumească cu soluții parțiale. Nici desființarea propusă a sprijinului pentru motorină agricolă și nici eliminarea scutirii de taxe pe vehicule nu sunt acceptabile pentru agricultori. Rukwied a făcut apel la cei care iau parte la acțiunile planificate să mențină o atitudine pașnică și să fie evitate orice incidente. Cu toate acestea, există îngrijorări că protestele ar putea fi deturnate de extremiștii de dreapta.\n\nTotul vine după ce mai mulți agricultori furioşi au blocat joi seara feribotul pe care se afla ministrul Economiei Robert Habeck, care se întorcea din vacanţă de pe o insulă din Marea Nordului, stârnind indignare în toată Germania. Au blocat zona cu peste 100 de tractoare şi au încercat chiar să urce pe feribot. Poliția a folosit spray cu piper pentru a-i opri.\n\nDe asemenea, ministrul de Interne Nancy Faeser a criticat protestele fermierilor.\n\n„Oricine îi blochează pe alți oameni care trebuie să ajungă în grabă la serviciu, la școală sau la doctor în viața lor de zi cu zi provoacă, în primul rând, furie și lipsă de înțelegere”, a declarat luni politicianul SPD pentru ziarul Rheinische Post.\n\n„Furia” protestelor i-a cuprins și pe transportatori și șoferi de camioane. Ei cer scutire de la taxele rutiere și prețuri mai mici la combustibil, precum și investiții sporite în infrastructura rutieră. Creșterile recente ale taxelor de emisii de CO2 pentru camioane nu au făcut decât să adâncească tensiunea în industrie.\n\nDincolo de protestele planificate ale fermierilor, călătorii căilor ferate vor fi, de asemenea, afectați de haosul din această săptămână, deoarece negocierile dintre sindicatul mecanicilor de tren GDL și Deutsche Bahn au eșuat. Astfel, mecanicii de tren din Germania sunt chemaţi la o grevă de trei zile de miercuri până vineri seara\n\n„Grupul DB nu a profitat de armistiţiul de Crăciun pentru a preveni acţiunile colective prezentând o ofertă negociabilă”, a afirmat într-un comunicat sindicatul.\n\nÎn decembrie, sindicatul a votat posibilitatea de a protesta pe termen nelimitat: o formă de acțiune industrială fără o dată de încheiere declarată, care poate dura mult mai mult decât grevele obișnuite de avertisment de 24 de ore.\n\nAstfel, mecanicii vor înceta activitatea miercuri la ora 02.00 (ora Germaniei) , iar în transportul de mărfuri, greva va începe marţi la ora 18.00, potrivit sindicatului. Mişcarea socială se va încheia vineri la orele 18.00. Este cea mai lungă încetare a lucrului iniţiată până acum de sindicat în negocierile conflictuale pe care le poartă cu conducerea operatorului feroviar.\n\nGDL este blocat într-o dispută cu operatorul feroviar național din Germania cu privire la salariu și condiții de muncă, sindicatul solicitând o suplimentare de 555 de euro pe lună, un bonus de inflație de 3.000 de euro și o săptămână de lucru de 35 de ore în loc de 38 de ore.\n\nÎntre timp, Deutsche Bahn a oferit o majorare a salariului cu 11%, dar până acum a refuzat să negocieze problema programului de lucru. Potrivit liderului GDL, Claus Weselsky, discuțiile privind durata săptămânii de lucru sunt o condiție prealabilă pentru evitarea unor noi greve.\n\n„Această grevă nu este doar absolut inutilă, dar credem şi că nu este autorizată legal”, a reacţionat duminică Martin Seiler, director de resurse umane al DB, într-un comunicat, anunţând o acţiune în justiţie pentru a împiedica greva.\n\nPerturbarea transportului de mărfuri implică un cost ridicat pentru economia germană, aflată deja în dificultate.\n\nSpaima că ar putea rămâne fără alimentele de bază din pricina grevei mecanicilor de tren și a agricultorilor, cărora li s-au alăturat și transportatorii, i-a determinat pe locuitorii din Germania să pornească goana după provizii. Pe rețelele sociale au început să fie încărcate tot felul de clipuri cu cei care s-au pregătit pentru orice scenariu, inclusiv români stabiliți în țara lui Goethe.\n\n„Noi ne-am făcut câteva rezerve: cartofi, carne, făină, scutece și lapte praf. De foame, precis nu o să murim, dar după criza de coronavirus, ne-am dat seama ca e mai bine să fim prevăzători”, a declarat o internaută româncă.\n\nDe altfel, mai multe supermarketuri nemțești au anunțat că se confruntă cu rafturi goale, în special la legume și fructe, din cauza disfuncționalităților din lanțul de aprovizionare.\n\nÎntre timp, deși nu au fost anunțate proteste stabilite, este posibil ca și medicii de familie să se alăture vocilor nemulțumite din celelalte industrii.\n\nÎntre Crăciun și Anul Nou, mii de cabinete au fost închise în semn de protest față de reformele planificate de guvern în domeniul sănătății și de ceea ce medicii spun că este un sistem de salarizare inechitabil, lipsa de personal în clinici și povara actelor.\n\nAsociația de Medici Virchowbund , care a organizat protestul, anunța la momentul respectiv că închiderile din perioada festivă reprezintă doar începutul.\n\nFebra protestelor riscă să se extindă și să afecteze și domeniul HoReCa. În ciuda promisiunilor din campania electorală ale candidatului Olaf Scholz de a nu majora TVA-ul , aceasta din urmă a crescut de la 1 ianuarie 2024 de la 7% la 19%. Acest salt i-a obligat deja pe patronii de baruri, cafenele și restaurante să ajusteze prețurile în sus cu 2 până la 10 euro.\n\nÎn iulie 2020, guvernul anterior, condus de Angela Merkel, a redus taxa pe valoare adăugată ca parte din planul de relansare economică pentru reducerea impactului economic al pandemiei de coronavirus și stimularea consumului.\n\n„Este o catastrofă pentru industria noastră, pentru multe întreprinderi. Potrivit unui sondaj realizat de Dehoga, 12.000 de companii nu vor supraviețui. Acestea vor renunța la afaceri sau vor intra în insolvență”, a declarat Ingrid Hartge, directorul executiv al Asociației Hotelurilor și Restaurantelor.\n\nMajorarea TVA este o adevărată lovitură pentru companiile care au supraviețuit crizei COVID și creșterii costurilor provocate de războiul din Ucraina.\n\nCreșterea nu afectează și companiile de takeaway sau de livrare.",
        "label": "Germania"
    },
    {
        "title": "Clipe de coșmar pentru o româncă sechestrată în Germania - GermaniaMea.ro",
        "content": "O româncă de 31 de ani, sechestrată pe teritoriul Germaniei, a trăit un infern timp de mai multe zile, fiind umilită și agresată.\n\nEa a fost salvată de poliţişti, după ce o rudă a alertat Poliţia din Buzău. Incidentul grav a avut loc la finalul lunii iulie, într-un apartament în care femeia a fost dusă de agresorul ei, un cetățean turc (36 ani), care urma s-o vândă.\n\n„Polițiștii din Buzău s-au mobilizat pentru salvarea victimei în cazul unei sesizări privind sechestrarea unei persoane, din Buzău, pe teritoriul Germaniei. Autoritățile au reuşit eliberarea acesteia în condiţii de siguranţă, în urma cererii de asistenţă urgentă Inspectoratului de Poliţie Judeţean Buzău. La data de 31 iulie a.c., în jurul orei 17.00, poliţiştii de investigaţii criminale din cadrul Poliţiei municipiului Buzău au fost sesizaţi de către un bărbat cu privire la faptul că nepoata sa, o femeie de 31 de ani, este ţinută împotriva voinţei sale, într-un imobil din Germania şi este ameninţată că, dacă nu remite 20.000 de euro, va fi vândută sau îi va fi suprimată viaţa.\n\nImediat după primirea sesizării, poliţiştii din cadrul Serviciului de Investigaţii Criminale Buzău au informat Centrul de Cooperare Poliţienească Internaţională – Inspectoratul General al Poliției Române, în vederea realizării cu operativitate a schimbului de date şi informaţii necesar salvării persoanei în cauză”, se arată într-un comunicat semnat de Poliția Română.\n\nTânăra a fost eliberată de polițiștii din Germania, după ce anchetatorii din România le-au oferit informații despre posibilele clădiri în care s-ar putea afla. Autoritățile germane au descins în trei locuințe din diferite localități și așa au reușit să o găsească pe fată.\n\nRomânca a suferit mai multe leziuni, cel mai probabil în urma agresiunii la care a fost supusă. Ea a fost transportată la spital pentru îngrijiri medicale, iar apoi a fost cazată într-un centru de protecţie împotriva violenţei.\n\nBărbatul care a răpit-o a fost reținut. „Agresorul a fost reţinut, urmând a fi prezentat instanţei de judecată, cu propunere de arestare preventivă”, au adăugat reprezentanții Inspectoratului General al Poliției Române.\n\nPotrivit unor surse newsweek.ro, individul ar face parte din gruparea Hell's Angels - unul dintre cele mai cunoscute cluburi de motocicliști din lume, dar și foarte controversat, ai cărui membri sunt implicați în mai multe dosare răsunătoare de trafic de cocaina și asasinate la comandă.",
        "label": "Germania"
    },
    {
        "title": "Alertă meteo de ploi și ninsori în Germania! - GermaniaMea.ro",
        "content": "Serviciul Meteorologic German (DWD) a emis o avertizare de precipitații în aproape toată țara. În unele zone nu este exclus să se formeze polei, iar la munte și în zonele joase va ninge și se va depune strat de zăpadă.\n\nZonele vizate sunt Turingia și sud-estul Bavariei. În toată țara sunt așteptate maxime cuprinse între 1 și 8 grade Celsius.\n\nPotrivit meteorologului DWD Julia Tuschy, vremea se schimbă radical încă din noaptea de joi spre vineri (5/6 decembrie), cu rafale puternice de vânt în zonele de-a lungul coastei, vest și centru. Va fi ușor ger local în centru și sud-est. Nu este exclus să apară lapovița.\n\nÎn dimineața zilei de vineri, la altitudini mai mari vor fi rafale de vânt ce vor ajunge la 55-60 km/h, uneori cu puterea unui uragan de 65 – 70 km/h.\n\nVineri spre seara, avertismente de vânt intens rămân valabile în majoritatea statelor federale și, de asemenea, sunt șanse mari de ninsoare în centrul Germaniei, deoarece temperaturile din regiunea Munților Harz scad la 0 grade Celsius. De asemenea, se prognozează strat considerabil de zăpadă în Alpii germani.\n\nÎn partea de vest a țării unde sunt lanțuri muntoase mai joase, va predomina aceiași vreme ploioasă, acumulându-se peste 30 l/mp până seara.\n\nNu în ultimul rând, în zonele montane joase expuse și mai înalte vor avea loc rafale puternice de vânt de până la 85 km/h. Pe vârful Brocken - cel mai înalt vârf din masivul Harz şi în acelaşi timp cel mai înalt din Germania de Nord - rafale puternice vor atinge și 90 km/h.\n\nSâmbătă vremea se va mai îmbuna puțin! Valorile termice diurne vor fi în ușoară creștere față de intervalul anterior. Cerul va fi mai mult noros și temporar va ploua îndeosebi în prima parte a zilei. Vântul va fi cel care va pune din nou probleme și va sufla de la slab la moderat. Meteorologii avertizează că un ciclon mediteranean va intra în Republica Federală prin vest și va aduce cu el ger.\n\nDuminică și luni sunt așteptate ninsori persistente, mai ales în partea de sud-est, meteorologii estimând un strat chiar de 10 cm într-un interval de 12 ore lângă Alpi și în Pădurea Bavareză. Săptămâna viitoare este posibil ca precipitațiile să se transforme din nou în lapoviță și ninsoare, având în vedere temperaturile scăzute prognozate.\n\nSpecialiștii DWD precizează că valorile termice se vor situa în jurul celor specifice pentru această perioadă, în cea mai mare parte a țării.",
        "label": "Germania"
    },
    {
        "title": "Ucrainence, ucise de un cuplu de nemți! Planul a fost diabolic - GermaniaMea.ro",
        "content": "O poveste desprinsă din filmele de groază a ieșit la iveală zilele trecute în Germania, după ce un bărbat în vârstă de 43 de ani și soția sa de 44 de ani au fost acuzați de uciderea a două femei – mamă și fiică – originare din Ucraina, au declarat procurorii din orașul german Mannheim.\n\nPotrivit DW.com, motivul cuplului privind dubla crimă a fost „dorința neîmplinită de mult timp de a avea o fiică”, cei doi având trei fii.\n\nTotul ar fi avut loc în luna martie a acestui an. Ina O., cu dublă cetățenie – germană și rusă, s-ar fi alăturat unui grup de pe rețeaua Telegram, destinat să ofere ajutor refugiaților ucraineni nou sosiți în Republica Federală, unde a intrat în contact cu victima în vârstă de 27 de ani, Margarita Razaz. Aceasta din urmă, însărcinată fiind, s-a mutat cu mama ei, Maryna Stetsenko de 51 de ani, într-un centru de cazare pentru refugiați din Hockenheim, landul Baden-Wuerttemberg, în decembrie 2023, după ce a fugit din Harkov, din cauza invaziei rusești.\n\nMargarita (Rita) Razaz avea nevoie de cineva care să o ajute cu traducerea înainte de a o naște pe Mia, în luna ianuarie 2024.\n\nAflând de situația ei, Inei i-a încolțit în minte un plan diabolic. A ținut legătura cu Margarita, iar la câteva luni după ce a născut, Ina și soțul ei le-au invitat pe ucrainence să ia masa împreună, într-un restaurant. Acolo, se presupune că cei doi le-au dat victimelor sedative. Când femeia mai în vârstă s-a simțit rău, cuplul s-a oferit să o ducă la spital și să o conducă pe Rita și pe copilul ei acasă.\n\nDoar că cetăţeanul german Marco O. a dus-o pe Maryna la un lac de pescuit, unde a lovit-o „de cel puţin patru ori în cap cu un obiect necunoscut” înainte de a-i arunca trupul în apă, susţin procurorii.\n\nUlterior, cuplul a informat-o pe Rita că mama ei a suferit un infarct și se afla în spital. Așa că i-au propus să meargă cu ei acasă, într-o zonă aproape de râul Rin din Hockenheim. Numai că tânăra ucraineancă, năucită din cauza drogurilor și crezându-i de bună credință, a acceptat. Habar n-avea ce o aștepta... Pe drum, Marco s-a năpustit asupra ei și i-a aplicat „cel puțin trei” lovituri în cap. Cuplul i-a dat apoi foc trupului și a revenit acasă, în brațe cu Mia, ca și cum nimic nu s-ar fi întâmplat.\n\nPotrivit procurorilor, un trecător a găsit cadavrul Ritei pe malul Rinului pe 7 martie, iar scafandrii l-au găsit pe cel al mamei sale pe malul unui lac de lângă Gockenheim, 12 zile mai târziu.\n\nCrima i-a îngrozit pe vecinii cuplului, care păreau niște părinți fericiți alături de băieții lor. Colegii lui Marco O., care lucra într-o măcelărie, au spus că el s-a lăudat că are o fetiță, dar care era „încă la terapie intensivă” cu câteva zile înainte de dubla crimă.\n\n„Am fost surprins pentru că soția lui nu părea deloc însărcinată. Oricum, niciodată nu m-aș fi așteptat la o asemenea crimă”, a declarat unul dintre vecinii cuplului pentru tabloidului Bild.\n\nNu se știe cine este tatăl Miei, potrivit avocatului Thomas Franz, care o reprezintă pe mătușa nou-născutului, sperând să o adopte pe fetiță. Momentan, bebelușul în vârstă de șapte luni, locuiește într-o familie de plasament di.n Germania\n\nAcum Ina și Marco O. sunt reținuți sub acuzația de dublă crimă cu premeditare și răpirea unui minor.\n\nPotrivit Organizației Națiunilor Unite, aproape 6,5 milioane de refugiați din Ucraina au fost înregistrați la nivel global până în februarie 2024.",
        "label": "Germania"
    },
    {
        "title": "Provocarea de pe net care face victime și în Germania - GermaniaMea.ro",
        "content": "În ultimii doi ani TikTok a devenit platforma de socializare preferată de majoritatea tinerilor de pe glob, unde sunt provocați să creeze cu ușurință conținut pentru a atrage aprecierea internauților. Cu toate acestea, aplicația este tot mai controversată în mai multe țări din lume, iar unele au trecut la acțiune și chiar au interzis-o. Motivația invocată în majoritatea cazurilor ține mai ales de teribilism, conținut indecent și periculos, dar și a promovării de mesaje extremiste.\n\nCa atare, de câțiva ani, părinții sunt avertizați să fie extrem de vigilenți cu ai lor copii după ce petrec mai mult timp în fața monitoarelor. Tot mai multe trenduri din mediul online sunt periculoase și pot fi chiar fatale. Acum, cea mai cool „șmecherie” este „The Blackout Challenge” care presupune ca cei care o pun în practică să își țină respirația până leșină din cauza lipsei de oxigen. Utilizatorii se filmează sufocându-se până leșin. Apoi încarcă videoclipul pe platformă și speră să obțină click-uri și aprecieri.\n\nCel mai recent caz a avut loc zilele trecute în Germania, la o școală primară din Berlin-Kreuzberg, între copiii din clasa a cincea și a șasea. În urma așa-zisului „test de curaj”, o fată și-a pierdut cunoștința după ce a fost ademenită de colegi într-un loc retras și provocată să bea apă până aproape de înec. Orice coleg ar fi încercat să intervină, era amenințat cu bătaia. Din întâmplare, un părinte care era prin preajma școlii a reușit să o salveze pe fetiță la timp și să alerteze personalul unității de învățământ.\n\n„Incidentul este acum tratat intern la școală într-o manieră orientată spre soluții. Vor avea loc discuții cu toți cei implicați. Echipa de criză a fost deja activată”, a declarat luni un purtător de cuvânt al administrației educaționale.\n\nFata se află acum la spital, iar cazul este cercetat.\n\nDe data aceasta s-a acționat la timp, spre deosebire de cazul de anul trecut care a șocat Republica Federală și despre care s-a descoperit că e o urmare tot a provocării Blackout Challenge. Verdictul pronunțat zilele trecute a fost fără echivoc – crimă!\n\nDupă cum GermaniaMea.ro a scris AICI , în septembrie 2023, un adolescent de 14 ani și-a ucis prietenul de 6 ani după ce l-a făcut părtaș la cum încerca să ducă la bun-sfârșit testul său de curaj.\n\nDoar că nu i-a reușit, astfel că Geri K. s-a panicat că cel mic, Joel, le va spune părinților săi ce s-a întâmplat. L-a sugrumat până când a leșinat și l-a înjunghiat în mod repetat în timp ce era inconștient.\n\nInstanța a conchis că, de fapt, cei doi băieți au jucat provocarea virală Blackout Challenge. Chiar dacă adolescentul nu a recunoscut niciodată că s-a lăsat pradă provocării online, el a sfârșit prin a-și ucide prietenul mai tânăr. În ciuda apelurilor pentru o condamnare pentru omor prin imprudență din partea apărării, a fost găsit de un juriu de la tribunalul districtual din Neubrandenburg vinovat de crimă, în urma unui proces de șapte luni. Geri K. a fost condamnat la finele săptămânii trecute la aproape opt ani de închisoare într-un centru de detenție pentru minori.\n\nChiar dacă pare un lucru nou, „Blackout Challenge” nu este nici pe departe un trend apărut recent. Acesta a luat naștere în jurul anului 2008, când era tratat drept un joc de auto asfixiere, practicat în principal de adolescenți, nu copii. În ultimii 16 ani, peste 80 de persoane și-au pierdut viața din cauza acestui trend.\n\nUn altă provocare în vogă printre tinerii de pe TikTok este să adoarmă cu bandă adezivă pe gură – Mouth Taping. Acest lucru ar trebui să te facă să respiri pe nas în timp ce dormi, să sforăi mai puțin și să pierzi în greutate. Dar specialiștii atrag atenția că este doar o prostie, atâta timp cât creierului nu-i este furnizat suficient oxigen.",
        "label": "Germania"
    },
    {
        "title": "Germania: Care ar putea fi noua limită de venit în cazul Elterngeld? - GermaniaMea.ro",
        "content": "Guvernul german de coaliție se străduieşte de la începutul anului să cadă de acord asupra viitorului buget federal pentru 2024. Între timp, se au în vedere obiective stricte de austeritate pentru anumite ministere pentru a acoperi o gaură bugetară de 20 de miliarde de euro. Dar, pentru a reveni la o „normalitate“ fiscală și a economisi bani la buget, dezechilibrat serios în urma pandemiei şi a crizei energetice, guvernanții vin cu o propunere care naște controverse majore.\n\nCoaliția semaforului vrea să reducă la jumătate limita de venit pentru Elterngeld (alocația pentru creșterea copiilor/alocația parentală), pe care părinții o primesc în timpul Elternzeit -ului (concediul parental), la 150.000 de euro de la limita anterioară de 300.000 de euro brut, informează TheLocal.de.\n\nMinistrul Familiei Lisa Paus (Verzii) a spus că regretă această măsură, dar este necesară.\n\nÎn Germania, cei care lucrează mai puțin sau deloc după nașterea copilului primesc Elterngeld până la 14 luni. Proaspetele mame care sunt angajate primesc, de asemenea, Mutterschutz plătit integral, în care angajatorul plătește totul timp de șase săptămâni înainte de naștere și opt săptămâni după aceea.\n\nElterngeld , disponibil atât mamelor, cât și taților, este destinat să ofere sprijin financiar familiilor și părinților singuri și să ofere părinților posibilitatea de a-și dedica timp noului lor copil, așa cum arată Ministerul Afacerilor Familiei.\n\nAlocația pentru creșterea copilului este calculată pe baza câștigurilor unui părinte înainte de nașterea copilului. Se ia în considerare salariul net obținut înainte de nașterea copilului. La calcularea alocației, nu se iau în considerare niciun fel de ajutoare suplimentare, cum ar fi ajutorul de șomaj sau bursele. Cu cât câștigurile sunt mai mari, cu atât este mai mică suma pe care o primești ca „Elterngeld”. Suma Elterngeld este plafonată la 1.800 de euro pe lună. Detalii\n\nToți părinții din Germania care au grijă de copilul lor și care nu lucrează mai mult de 32 de ore pe săptămână este eligibil pentru a primi această indemnizație. Se califică și șomerii, studenții și minijobberii, la fel ca freelancerii și funcționarii publici.\n\nCei care primesc Bürgergeld sau asistență socială, sau care sunt solicitanți de azil, au, de asemenea, dreptul la Elterngeld - în aceste cazuri, însă, acesta este contabilizat integral ca venit din aceste prestații.\n\nÎn prezent, doar cuplurile care câștigă 300.000 de euro sau mai puțin pe an împreună primesc Elterngeld. Pentru părinții singuri, limita este plafonată la 250.000 EUR. Cei cu venituri superioare care depășesc aceste limite nu au nevoie de sprijin special pentru a acoperi financiar concediul pentru creșterea copilului, susține Ministerul Afacerilor Familiei.\n\nLa ce schimbări să te aștepți?\n\nGuvernul federal vrea să limiteze „dinamica cheltuielilor” a alocației parentale, cu alte cuvinte: vrea să economisească bani. Nu se modifică suma lunară, ci mai degrabă categoria socială care o primește.\n\nAcest lucru ar afecta aproximativ 60.000 de familii. Nu se știe încă ce schimbări sunt planificate pentru părinții singuri.\n\nDe anul viitor, cheltuielile urmează să fie reduse cu 290 de milioane de euro, la puțin sub 8 milioane de euro, comparativ cu anul acesta, după cum a raportat Der Spiegel.\n\nCabinetul vrea să aprobe proiectul de buget chiar azi: modificările vin din scurt și ar putea lua prin surprindere, în mod neplăcut, unele cupluri care urmează să devină în părinți în viitorul apropiat și au aplicat pentru Elterngeld.\n\nCriticii se tem, de asemenea, că tăierile planificate ar afecta în mod deosebit cuplurile cu venituri similare. În acest caz, jumătate din venitul gospodăriei s-ar pierde în timpul concediului pentru creșterea copilului al unui părinte. Dacă un părinte câștigă mult mai mult decât celălalt, ar putea deveni mult mai dificil pentru familii să împartă concediul parental între parteneri.\n\nPaus admite că acest lucru nu este „un punct culminant” pentru egalitatea femeilor. Totuși, a spus că, pentru ea, a fost important să nu se reducă beneficiul în sine pentru cei care au nevoie de Elterngeld.\n\nCum este văzută propunerea în cadrul guvernului de coaliție?\n\nPentru Verzi și FDP, acesta este acum un alt punct de dispută. Printre altele, vicepreședintele grupului parlamentar Liber Democrat Christoph Meyer a spus că scăderea limitelor de venit a fost „decizia proprie” a lui Paus și că „se putea economisi din altă parte”.\n\nVerzii nu sunt de acord, subliniind că șeful partidului FDP, Christian Lindner, a amintit despre reduceri ale alocației parentale atunci când a discutat despre buget și că apoi ministerul condus de Paus a implementat acest lucru cât de corect a crezut ea că e de cuviință.\n\nCare a fost și este scopul lui Elterngeld?\n\nGermania a introdus Elterngeld în 2007, în principal la presiunea social-democraților (SPD). S-a avut în vedere creșterea ratei natalității ajunsă la un nivel critic în Germania, în special în rândul celor cu studii superioare și venituri mai mari.\n\nLa momentul respectiv, natalitatea în Germania era de 1,36 copii per femeie - una dintre cele mai scăzute din lume.\n\nIndemnizația funcționează în primul rând ca o compensație de venit pentru părintele care rămâne acasă, în special, femeia, ca să reducă riscul de dependență financiară. În același timp, ar trebui să ajute familiile tinere, să îmbine jobul cu viața de familie.\n\nA fost creat un stimulent pentru ca părintele cu venituri mai mari (de obicei bărbatul) să-și ia și el concediu pentru creșterea copilului. Prin urmare, legea a fost văzută ca un factor important pentru o împărțire mai egală a sarcinilor în îngrijirea copiilor.\n\nPotrivit expunerii de motive a legii, pierderile de venituri ce au în centrul atenției copiii duc în continuare la „dezavantaje financiare ireparabile” pentru femei și cresc „riscurile de sărăcie”.\n\nCât se plătește Elterngeld în acest moment?\n\nAlocația pentru creșterea copiilor este disponibilă în diferite variante:",
        "label": "Germania"
    },
    {
        "title": "NOU! Germania face angajări în armată, în special femei! - GermaniaMea.ro",
        "content": "Germania te vrea pentru forțele armate – mai ales dacă ești femeie! Cabinetul cancelarului Olaf Scholz a adoptat o serie de măsuri săptămâna trecuta pentru a stimula egalitatea de șanse în armată, informează DW.com.\n\nSchimbările urmăresc alinierea procedurilor din Bundeswehr, cu o recentă consolidare a legilor privind egalitatea de șanse care se aplică guvernului în general. Bundeswehr are nevoie de oameni ca să întregească rândurile, ca parte a eforturilor Germaniei de a-și consolida capacitățile militare, în urma invaziei Rusiei în Ucraina.\n\n„Femeile sunt încă subreprezentate în Bundeswehr”, a declarat Steffen Hebestreit, purtătorul de cuvânt al guvernului. În acest sens, se anunţă o schimbare de paradigmă a politicii de personal a forţelor armate federale, care implică, printre altele, recrutarea de personal din ţările UE, fără cetăţenie germană, cum se cere în prezent.\n\nReprezentarea, conform definiției guvernamentale, este atunci când ponderea femeilor depășește 20%. Oficialii apărării doresc ca femeile să reprezinte cel puțin jumătate din corpul medical. În ambele situații, personalul feminin din Bundeswehr este insuficient: 9,5% și, respectiv, 45%, conform cifrelor guvernamentale.\n\nExcluzând rolurile civile care sprijină armata, Bundeswehr are aproximativ 180.000 de militari în toate domeniile. Aproape 24.000 dintre ei sunt femei. Cota lor a crescut, arată cifrele militare, deoarece forța generală s-a micșorat de la sfârșitul Războiului Rece.\n\nDupă cum vede guvernul, mai multe femei în uniformă ar „aduce o contribuție” la Agenda 2030 pentru Dezvoltare Durabilă a Națiunilor Unite, a spus Hebestreit. „Împuternicirea femeilor și fetelor” este un pilon al agendei, potrivit ONU.\n\nReformele se concentrează în primul rând pe salariu, atât în timpul serviciului activ, cât și la trecerea în rezervă. De asemenea, ei caută să îmbunătățească sprijinul oferit în îngrijirea copiilor, a persoanelor în vârstă și a membrilor bolnavi ai familiei.\n\nAutoritățile speră ca plățile și serviciile mai bune să le determine pe femei să renunțe la munca de casnică neremunerată pe care încă tind să o agreeze. În acest fel, guvernul speră că le va deschide drumul către o carieră de succes, dacă nu un impuls pentru a se alătura forței de muncă din acest domeniu.\n\nÎn aceste condiții, prevederile îmbunătățite nu oferă un nou teren pe calea către paritatea de gen, ci continuă eforturile din alte părți ale birocrației și sectorului privat. Unele partide politice, de exemplu, cer o împărțire în 50-50 a candidaților care aderă pentru o funcție. Bundestag, parlamentul Germaniei, a întărit legile pentru a aduce mai multe femei în funcții de conducere în companii.\n\nCând armata Germaniei de Vest a fost fondată în 1955, femeilor le-a fost interzis să se înroleze. Acest lucru nu s-a schimbat până în 1975 și, după aceea, prezența lor s-a limitat la corpul medical. Chiar și după ce toate rolurile militare erau deschise femeilor, în 2001, corpul medical a rămas zona cu cel mai mare contingent feminin.\n\nPovestea a fost diferită în RDG-ul est-german. Caracterul socialist al țării se mândrea cu șanse egale pentru bărbați și femei. Forțele sale armate au fost fondate în 1956 și au permis participarea deplină. Marea diferență era că bărbații erau recrutați, în timp ce femeile se puteau oferi voluntare, îndeplinind, în principal, sarcini medicale și administrative.\n\nGermania nu este singura când vine vorba de femeile-soldat. În majoritatea țărilor, inclusiv în cele aliate Germaniei, armata este „încă o lume a bărbaților”, așa cum spunea un raport al Parlamentului britanic din 2021.\n\nÎn Republica Federală, oricărei persoane cu vârsta cuprinsă între 18 și 40 de ani i se oferă posibilitatea de a-și asuma responsabilitatea civilă și de a sluji pentru binele țării, după ce a fost de acord voluntar să îndeplinească îndatoririle de soldat de ceva timp.\n\nSe preconizează un serviciu militar voluntar - Freiwilliger Wehrdienst - de șase luni ca perioadă de probă. În acest timp, voluntarul are dreptul să întrerupă serviciul în orice moment. Dar Bundeswehr poate rezilia contractul mai devreme dacă soldatul nu își îndeplinește obligațiile. Principalul motiv în acest caz îl reprezintă problemele de sănătate ale recrutului. Acesta este urmat de un serviciu militar voluntar suplimentar, a cărui durată poate fi hotărâtă personal. Durata contactului variază de la minimum 1 an la 23 de luni.\n\nVoluntarii din Bundeswehr au totul pregătit – fac cursuri de tânăr soldat și primesc o specialitate militară. Salariul unui soldat este diferențiat: în primele 3 luni de serviciu este de 777 de euro, iar de la 19 la 23 de luni - 1146 de euro. În acest moment, armata germană are nevoie, mai presus de toate, de specialiști în tehnologia informației, precum și reprezentanți ai mai multor specialități pentru serviciul în Marina. Lipsa de medici militari este de aproximativ 16%, lipsa de personal tehnic pentru deservirea mecanismelor complexe este de 20%.\n\nMinistrul german al Apărării, Boris Pistorius, este unul dintre susținătorii reintroducerii stagiului militar obligatoriu (despre ce șanse sunt ca Germania să revină la armata obligatorie, GermaniaMea.ro a scris AICI ). Potrivit unui sondaj realizat de institutul de cercetare de piață și de opinie Ipsos în luna martie a acestui an, 61% dintre respondenți s-au pronunțat în favoarea acestuia, iar 29% au fost împotrivă. În sondajul realizat de institutul de sondare Civey în februarie 2023, rata de aprobare a fost de 58%.",
        "label": "Germania"
    },
    {
        "title": "Germania: Critici dure privind scutirea de taxe pentru muncitorii străini - GermaniaMea.ro",
        "content": "După luni de dezbateri politice, guvernul german și-a dezvăluit planurile bugetare preliminare pentru 2025, dar unul din subiectele expuse și de interes pentru atragerea de forță de muncă a atras mai multe critici.\n\nAșa cum GermaniaMea.ro a prezentat AICI , din dorința de a încuraja muncitorii calificați să se mute în Republica Federală, guvernul de coaliție de la Berlin a venit cu propunerea unor stimulente fiscale consistente. Este vorba despre o scutire treptată a impozitelor pentru lucrătorii străini.\n\nPotrivit planului ministrului german al Economiei, Robert Habeck, Executivul vizează o reducere fiscală de 30%, care va scădea la 10% după trei ani de muncă pentru muncitorii străini calificați, cu scopul de a reduce decalajul de competențe din Germania.\n\nMinistrul Economiei și-a justificat propunerea spunând că a fost implementată cu succes în alte țări precum cele scandinave și că, „dacă mai mulți muncitori calificați vin în Germania pentru că vor să lucreze aici sau pentru că profită de aceste beneficii, atunci toți câștigăm.” „Merită încercat!”\n\nDoar că propunerea a fost întâmpinată cu aspre critici, inclusiv din interiorul guvernului.\n\nMinistrul Muncii, Hubertus Heil (SPD), a declarat pentru presa germană Deutschlandfunk că „nu este foarte mulțumit” de planurile liderilor coaliției.\n\n„Trebuie să ne uităm mai atent la acest lucru!”\n\nLa rândul său, ministrul de Interne al Turingiei, Georg Maier (SPD), a declarat pentru ziarul Tagesspiegel că este „foarte sceptic” cu privire la planurile de a oferi muncitorilor străini calificați un tratament fiscal mai bun.\n\n„Acest lucru ar putea duce la noi dezbateri despre corectitudine, în special în est”, a avertizat Maier.\n\nPurtătorul de cuvânt al grupului parlamentar CDU pe politici economice, Julia Klöckner, a declarat pentru ziarul german Die Welt că planul echivalează cu „discriminare împotriva cetățenilor”, în timp ce liderul parlamentar bavarez CSU Klaus Holetsschek l-a descris drept o „amenințare la adresa păcii sociale”.\n\nDe asemenea, secretarul general al CSU, Martin Huber, a criticat planul, spunând ziarului tabloid Bild că „tratamentul fiscal preferențial” este „scandalos”.\n\nNu în ultimul rând, partidul de extremă-dreapta Alternativa pentru Germania (AfD), care a făcut din subiectul combaterii imigrației și a naționalismului german o temă de campanie cu efect la public, a numit ideea „o palmă dată muncitorilor germani care muncesc din greu”.\n\nPotrivit partidului extremist, această politică le-ar acorda lucrătorilor străini calificați un tratament preferențial față de ceilalți imigranți în Germania și că ar putea contrazice principiul calității consacrat în constituția republicii.\n\nCoaliția guvernamentală a Germaniei, între Partidul Social Democrat de centru stânga, Partidul Liber Democrat neoliberal și Partidul Verde de centru stânga devine din ce în ce mai nepopulară. La asta se mai adaugă și faptul că Bundesrepublik a coborât treptat de pe locul 12 pe 15 pe lista țărilor care sunt atractive pentru străini, potrivit Organizației pentru Cooperare și Dezvoltare Economică (OCDE).\n\nOpinia publică intervievată de Bild susține că această mișcare ar putea alimenta tensiunile sociale, dar și ascensiunea formațiunii de extremă dreapta AfD.\n\nAndré Krause, un vânzător de asigurări din Flensburg, a spus că planurile ar putea atrage mai mulți muncitori calificați în Germania. „Dar este nedrept pentru toți ceilalți și, de asemenea, alimentează nemulțumirea în societate”, a adăugat el.",
        "label": "Germania"
    },
    {
        "title": "Devine interzis din 2025! O nouă lege intră în vigoare în Germania! - GermaniaMea.ro",
        "content": "Din ianuarie 2025, o nouă lege a UE pentru eliminarea produselor textile, precum îmbrăcămintea și prosoapele, va intra în vigoare în Germania.\n\nOricine a petrecut timp în Germania știe cu siguranță cât de în serios ia țara reciclarea. De fapt, nu este un lucru neobișnuit ca nemții să facă observație vecinilor care aruncă deșeurile în coșul de reciclare greșit. Între timp, colectorii de gunoi pot refuza să ridice deșeurile dacă se află în locul nepotrivit - și vă puteți confrunta chiar cu amenzi pentru eliminarea în mod incorect a resturilor textile.\n\nAșadar, merită să țineți cont de această schimbare care va avea loc de anul viitor, pe măsură ce o nouă lege a UE privind eliminarea textilelor intră în vigoare în Republica Federală.\n\nScopul este de a minimiza impactul producției și a eliminării textilelor asupra mediului.\n\nDe la 1 ianuarie 2025, locuitorii din Germania nu vor mai avea voie să arunce textilele vechi în Restmüll / ca deșeuri reziduale. Acesta este coșul negru pentru toate deșeurile care nu pot fi reciclate. În schimb, textilele trebuie colectate separat în containere speciale, informează TheLocal.de\n\nDeși mulți oameni pun deja haine vechi în recipiente pentru îmbrăcăminte, interdicția se aplică și altor articole.\n\nPe lângă îmbrăcăminte, regulamentul include lucruri precum lenjerie de pat, prosoape și perdele. Alte articole precum păturile și covoarele conțin, de asemenea, fibre și materiale care, dacă ajung în gropile de gunoi, pot genera efecte negative asupra mediului.\n\nAceste măsuri sunt esențiale, având în vedere cantitățile impresionante de textile achiziționate și eliminate anual în Europa.\n\nPhilip Heldt de la Centrul de consiliere pentru consumatori din Renania de Nord-Westfalia a spus că este nevoie de schimbare, deoarece industria modei este responsabilă pentru mai multe emisii de gaze cu efect de seră decât toate mijloacele de transport în aer și pe mare la un loc.\n\nDeși reciclarea textilelor câștigă popularitate, industria întâmpină obstacole importante. Una dintre principalele probleme este legată de fast fashion , care promovează haine realizate din materiale ieftine, cum ar fi amestecurile de bumbac și poliester.\n\nHeldt a spus că Germania este pregătită pentru noile cerințe datorită sistemului său existent de colectare a îmbrăcămintei uzate. Pubele pot fi găsite de obicei în jurul supermarketurilor și în alte locații, cum ar fi stațiile de tren sau S-Bahn. Pe unele le puteți căuta online, cum ar fi containerele de îmbrăcăminte ale Crucii Roșii Germane.\n\nUnele dintre hainele din aceste containere sunt donate unor organizații caritabile sau unor grupuri sociale, dar cele mai multe sunt vândute companiilor de sortare a textilelor, care adesea le exportă în alte țări.\n\nTextilele care nu pot fi reutilizate sunt fie incinerate, fie reciclate în materiale nețesute sau cârpe de curățat, de exemplu. Dar dacă îmbrăcămintea ajunge în deșeurile menajere, nu poate fi refolosită - și este adesea incinerată.\n\n„Tehnologia este acolo”, a spus Heldt, dar a adăugat că există încă dificultăți în a găsi cea mai bună modalitate de a recicla hainele. El a spus că se efectuează cercetări pentru a îmbunătăți procesele de reciclare.",
        "label": "Germania"
    },
    {
        "title": "Combustibilul săracului în România, produs de lux în Germania - GermaniaMea.ro",
        "content": "În contextul în care prețurile și taxele sunt tot mai mari în Germania (plus alte scumpiri ce se anunță în 2024 - vezi mai multe detalii AICI ) și iarna și-a intrat în drepturi, populația caută tot mai multe alternative de încălzire la prețuri rezonabile.\n\nCocean, știulete, tulei, ciocălău și câte alte denumiri o mai avea în zonele din România, resturile de porumb fac „senzație” în Germania pe post de combustibil solid.\n\nLa români, cocenii sunt combustibilul săracului. Încă din vremuri de demult, țăranii mergeau în număr mare pe câmp după recoltatul porumbului, adunau cocenii rămași în urmă combinelor și îi păstrau la loc uscat. Mulţi bătrâni de la țară fac și acum focul în sobe cu coceni de porumb pentru a mai economisi din lemne. Asta pentru că se aprind foarte repede și nu îi costă nimic.\n\nAcum, utilajele moderne folosite la treierat toacă porumbul în întregime și se aleg doar boabele. Resturile rămân pe loc ca îngrășământ pentru un teren mai fertil.\n\nUn deșeu agricol atât de banal și de la îndemână românilor, este marfă de înaltă calitate în vestul Europei. Mai exact, un pachet de 15 coceni de porumb tratați și ambalați costă aproape 10 euro. Cum anul acesta seceta a afectat destul de mult recolta de porumb, cel mai probabil prețul acestui „deșeu agricol” se va majora.\n\nPotrivit specificațiilor de pe etichetă, sunt uscați și apoi tratați pentru a produce căldură. Impregnate cu rășină, resturile de porumb sunt utilizate în aprinderea grătarelor și a altor aparate de gătit în aer liber.\n\nCocenii impregnați cu rășină se găsesc și în România, la 25 de lei punga de jumătate de kilogram.\n\nGermanii folosesc cocenii de porumb fie simplii, fie transformați în peleți pentru centrale și au o autonomie de circa 40 de ore.\n\nÎntre timp, România rămâne printre principalii producători de porumb din U.E.",
        "label": "Germania"
    },
    {
        "title": "Tot ce se schimbă în august 2023, în Germania - GermaniaMea.ro",
        "content": "Poate că Germania nu va înregistra în luna August atât de multe schimbări legislative majore ca în iulie, dar vin destule sărbători și termene limită de care să țineți cont. În plus, dacă lucrați în câteva domenii specifice - sau intenționați să o faceți - puteți avea în vedere salarii mai mari și mai multă recunoaștere.\n\nAșadar, de la încheierea vacanțelor până la recunoașterea de noi profesii, iată ce aduce nou luna august în Germania...\n\nDetalii despre toate modificările - în articolul pregătit de GermaniaMea.ro ,\n\nun site pentru românii care caută de muncă în Germania .\n\nBavaria este cunoscută ca fiind landul german cu cele mai multe sărbători legale și nu se dezice de această reputație nici în luna august. Marți, 15 august, statul sudic (precum și micul stat Saarland din vestul Germaniei) se bucură de un Feiertag cu ocazia sărbătorii catolice Mariä Himmelfahrt .\n\nVă puteți considera deosebit de norocos(oasă) dacă locuiți în orașul bavarez Augsburg: marți, 8 august, locuitorii au și o zi liberă pentru Hohes Friedensfest , o sărbătoare a libertății religioase care are loc aproape în fiecare an din 1650.\n\nChiar dacă nu locuiți în Bavaria și, din păcate, lucrați în fiecare zi în luna august, veți observa că nu prea sunt mulți oameni prin jur. La restaurantul tău preferat, sau chiar la birourile mai mici, te poți aștepta să vezi pancarte atârnate cu un anunț precum „ Wegen Urlaub geschlossen ” (închis din cauza sărbătorilor), adesea pentru întreaga lună și uneori chiar și până în septembrie.\n\nDeci, chiar dacă Google vă spune că o afacere este deschisă, asigurați-vă și sunați înainte - multe locuri pur și simplu își închid ușile devreme în fiecare zi a lunii sau iau o pauză Hitzefrei dacă temperaturile cresc prea mult.\n\nÎncă de anul trecut, Comisia UE a reglementat că anumite dispozitive care răspândesc lumină electrică să nu mai fie produse. Astfel, începând de marți, 1 august, tuburile fluorescente vor fi scoase complet de pe piață. Iar din 25 august, lămpile fluorescente T8 și T5 nu vor fi nici vândute, nici produse. Câteva zile mai târziu, în septembrie, becurile cu halogen cu soclu pin vor fi de asemenea interzise. Motivul din spatele interdicțiilor este mercurul folosit în becuri, care poate fi periculos pentru mediu, precum și pentru oameni.\n\nOricine cumpără un autoturism hibrid plug-in s-a putut bucura de o subvenție de la guvernul german. Însă, începând cu 1 august, noile linii directoare prevăd că reducerea este disponibilă numai pentru mașinile care au o autonomie electrică minimă de 80 de kilometri.\n\nMașinile achiziționate de persoanele juridice vor fi subvenționate doar dacă se poate dovedi că mai mult de jumătate din distanțele parcurse sunt alimentate cu energie electrică. Cu toate acestea, nu este clar cum exact poate fi dovedit acest lucru.\n\nNu vă faceți griji dacă încă nu ați depus declarația de impozit pe 2021, pentru că s-ar putea să mai aveți puțin timp la dispoziție. 31 august este termenul limită pentru rezidenții germani care lucrează cu un consultant fiscal, o asociație de asistență fiscală salarială sau alte persoane autorizate. Până la această dată, trebuie să fi trimis doar formularele sau cel puțin să fi trimis un mesaj funcționarului de la biroul fiscal local.\n\nMulte grădinițe ( Kitas ) acceptă copii noi doar o dată pe an. Asta pentru că mulți dintre copiii mai mari intră la școală după vacanță, și, astfel, se mai eliberează locuri. Scrisorile de notificare prin care se cereau contribuții și plăți pentru indemnizațiile de masă - care diferă de la un stat la altul - au fost de deja trimise în iulie.\n\nÎn multe țări, o diplomă universitară este modalitatea cea mai sigură de a începe o profesie. Dar sistemul german „ Ausbildung ” permite aspiranților – inclusiv celor care provin dintr-o altă țară – să dobândească experiență practică într-o companie, în timp ce fac pregătire într-o instituție oficială.\n\nPentru ca formarea profesională să fie recunoscută trebuie, totuși, să aparțină unei liste de profesii oficiale. Începând cu 1 august, Germania ține pasul cu vremurile și adaugă un alt Ausbildung în ghidul activităților profesionale: designer media integrator sau Gestalter für immersive Medien .\n\nAceasta ar fi o persoană care proiectează medii pentru utilizatori care sunt generate de computer sau îmbogățite cu informații virtuale. Ei ar putea proiecta ochelari VR sau o „aplicație de realitate augmentată” care poate fi folosită cu camera telefonului.\n\nVești bune pentru cei care se ocupă de transportul de bani și valori\n\nDeoarece angajații care se ocupă cu transportul de bani și valori poartă o mare responsabilitate și sunt expuși riscurilor, ei primesc un salariu minim mai mare decât alți transportatori. Cei care lucrează în cel mai populat stat din Germania, Renania de Nord-Westfalia, se pot aștepta la o creștere a salariului minim, respectiv 20,64 euro în loc de 20 euro începând cu 1 august.\n\nMai mulți bani la salariu pentru unii\n\nDe la 1 august se va ajusta indemnizația de pregătire pentru ucenici în meseria de vopsitor. În primul an de Ausbildung , remunerația crește la 770 euro, în al doilea an - la 850 euro și în al treilea și ultimul an de formare la 1.015 euro, potrivit Deutsche Handwerks Zeitung.\n\nCupa Mondială de fotbal feminin 2023 din Australia și Noua Zeelandă a debutat pe 20 iulie, dar se va desfășura până pe 20 august. Radiodifuzorii publici germani ARD & ZDF și Uniunea Europeană de Radiodifuziune (EBU) au reușit să ajungă la un acord cu organismul mondial de conducere FIFA în ultimul moment pentru a transmite toate cele 64 de meciuri.",
        "label": "Germania"
    },
    {
        "title": "Afacerea care a prins avânt în această perioadă în Germania - GermaniaMea.ro",
        "content": "Se știe că germanii sunt „campioni mondiali” la concediul medical, după ce, potrivit Oficiului federal pentru Statistică, angajaţii germani şi-au luat în 2023 în medie 15,1 zile de concediu medical. Cele mai recente date privind acest fenomen vin de la Techniker Krankenkasse (TK) care arată că în perioada ianuarie - noiembrie 2024, s-a atins un nou record - 17,7 zile în medie de concediu medical, informează iamexpat.de.\n\nSpre comparație, în același interval de timp în 2021, asigurații TK s-au îmbolnăvit în medie de 17,4 zile, iar în 2019 - o medie de 14,1 zile.\n\nAstfel că nivelurile ridicate ale concediilor medicale au devenit tot mai costisitoare pentru angajatori și casele de asigurări de sănătate. Motiv pentru care se încearcă înăsprirea acordării concediului de odihnă și introducerea unei „zile de așteptare”, despre care GermaniaMea.ro a relatat pe larg AICI .\n\nNu e de mirare că, în ultima perioadă, unele companii din Bundesrepublik apelează tot mai frecvent la detectivi privați pentru a-i demasca pe acei angajați ai lor care își iau concedii medicale fără să fie cu adevărat bolnavi.\n\nMarcus Lentz, un detectiv privat care lucrează în regiunea Frankfurt, susține că poate demonstra frauda în 90% din cazuri, citează TheLocal.de. Echipa sa urmărește angajații suspectați că și-au luat concedii medicale fictive și îi surprinde în situații care îi demască. De exemplu, oameni care susțin că au hernie de disc sunt văzuți montând gazon în grădină, sau persoane care susțin că au gripă sunt văzute la cumpărături toată ziua și seara, la piscină.\n\nClienții detectivului variază de la companii cotate la bursă la IMM-uri cu aproximativ o sută de angajați. Investigațiile durează trei sau patru zile și îi costă pe angajatori între 6.000 și 8.000 de euro pe fiecare caz, iar cererea e tot mai mare.\n\nAnul trecut, agenția lui Marcus Lentz a tratat 800 de cereri, de două ori mai multe decât în urmă cu cinci ani.\n\nTendința angajaților germani care își iau din ce în ce mai mult timp liber a dus la reacții extreme din partea angajatorilor de a detecta declaraţiile false. În septembrie, șefii de la Tesla au vizitat neanunțat angajații la domiciliu, așa cum GermaniaMea.ro a relatat AICI .\n\nCare sunt pierderile pentru economia germană?\n\nPagubele economice generate de concediile medicale false sunt semnificative. Klaus Michelsen, de la asociația companiilor farmaceutice, estimează că, în ansamblu, concediile medicale au redus creșterea economică a Germaniei cu 0,8% în 2023 - echivalentul a 30 de miliarde de euro. Acest lucru este considerabil, mai ales că creșterea germană stagnează din 2019.\n\nNu toată lumea este de acord cu astfel de practici. Elke Ahlers, economist la Institutul WSI, parte a Fundației Hans Böckler, afirmă că astfel de „abuzuri” sunt rare.\n\n„Există cu siguranță câteva persoane care profită de sistem, dar majoritatea au motive reale. Suntem în criză de forță de muncă, companiile nu au suficient personal și mulți angajați sunt suprasolicitați.”",
        "label": "Germania"
    },
    {
        "title": "De ce germanii consumă tot mai puțină carne? - GermaniaMea.ro",
        "content": "Pentru mulți, Germania este țara cârnaților - Bockwurst , Bratwurst și orice alt Wurst pe care ai dori să-l amintești. Dar acum se pare că nemții s-au reorientat, astfel încât cantitatea de carne consumată de o persoană în 2022 a fost cea mai mică de când au început înregistrările, în 1989, informează TheLocal.de.\n\nPractic, Germania urmează trendul stabilit din anii trecuți când consumul de carne de porc în Republica Federală a atins cel mai scăzut nivel din ultimii 11 ani.\n\nPotrivit unui raport al Centrului Federal de Informare pentru Agricultură (BZL) publicat luni, 52 de kilograme de carne au fost consumate de o persoană anul trecut în Germania - cu aproximativ 4,2 kilograme mai puțin decât în anul precedent, deși consumul de carne a scăzut deja semnificativ în 2021.\n\nCifrele mai arată că nemții au mâncat cu aproximativ 2,8 kilograme mai puțin carne de porc, cu 900 de grame mai puțin carne de vită și mânzat și cu 400 de grame mai puțin carne de pasăre în 2022.\n\nUn motiv pentru aceasta ar putea fi tendința continuă către o dietă mai sănătoasă, pe bază de vegetale. Potrivit Ministerului Federal al Alimentației și Agriculturii, aproximativ 10% din populația germană era vegetariană și 2 procente vegană în 2021.\n\nO altă cauză ar putea fi recenta creștere bruscă a prețurilor pentru multe alimente de origine animală, care a fost unul dintre efectele secundare ale prețurilor ridicate la energie.\n\nEste al patrulea an consecutiv în care asistăm la o scădere a cererii de șuncă și cârnați în Germania, cel mai mare producător și consumator de carne de porc din Europa. La acestea se adaugă și afluxul de refugiați care nu consumă carne de porc, majoritatea din țări musulmane, care nu mănâncă carne de porc din motive religioase. Venirea refugiaților a crescut vânzările de carne de miel, oaie și capră până la cel mai ridicat nivel din ultimii nouă ani în 2016.\n\nÎn 2017, populația din Germania mai consuma în medie 60 de kilograme de carne, dar de atunci, consumul a scăzut cu 13%. Scăderea a fost deosebit de puternică pentru carnea de porc, pentru care consumul a scăzut cu 20%. În schimb, la păsările de curte, consumul a crescut ușor - cu 2 procente - în ultimii cinci ani.\n\nScăderea generală a consumului de carne se reflectă și în producția de carne din Germania. Comparativ cu anul precedent, în 2022 s-au produs aproape 10% mai puțină carne de porc și cu 8% mai puțină carne de vită și mânzat. Producția netă de carne de pasăre a scăzut cu puțin sub 3 procente.\n\nCarnea de porc are o lungă tradiție în Germania, țară care se laudă cu peste 1.500 de varietăți regionale de cârnați, marea majoritate cu carne de porc, potrivit Asociației măcelarilor germani.\n\nÎn condițiile în care consumatorii și-au pierdut apetitul pentru carnea de porc, chiar și producătorii de cârnați tradiționali au început să ofere variante vegetariene. Ruegenwalder Muehle Carl Mueller GmbH & Co. KG – o firmă de familie, cu o tradiție de 183 de ani, produce în prezent un Leberwurst vegetarian, care conține mazăre în loc de ficat de porc. Potrivit reprezentanților fabricii, vânzările sale de carne au scăzut cu 5% în 2021, dar vânzările de produse vegetariene și vegane au crescut cu o treime și în prezent sunt responsabile pentru mai mult de 25% din veniturile totale ale societății.\n\nNu în ultimul rând, reducerea consumului de carne are un impact semnificativ asupra emisiilor de dioxid carbon, potrivit unui raport realizat de World Wide Fund for Nature (WWF) în Germania. Mai precis, reducerea consumului de carne la jumătate ar putea reduce emisiile de carbon ale Germaniei cu 27%, echivalentul a 56 de milioane de tone. Iar dacă toată lumea ar adopta o dietă complet vegetariană sau vegană, emisiile de carbon ar putea fi reduse chiar cu jumătate.",
        "label": "Germania"
    },
    {
        "title": "Român, cercetat pentru agresiune în Germania, cu acuzații grave! - GermaniaMea.ro",
        "content": "Un caz se află de câteva zile în atenția presei din Germania prin acuzațiile grave care se aduc. Un român în vârstă de 30 de ani din orașul Wadern, landul Saarland, este acuzat în două dosare că a abuzat-o sexual pe iubita sa de atunci, informează Bild.de.\n\nIncidentele, acuză tânăra de 21 de ani de naționalitate germană, ar fi avut loc în perioada iunie - septembrie 2022.\n\nBărbatul, care era rezident de cinci ani în Republica Federală, a început o relație cu presupusa victimă, în vârstă de 19 ani la momentul respectiv. Totul a pornit ca o aventură, dar apoi au devenit un cuplu. S-au mutat împreună și locuiau uneori alături de alți cunoscuți sau în hoteluri și pensiuni. În toată această perioadă, cei doi au avut relații intime consimțite de ambele părți. Până în acest punct, declarațiile făcute de reclamantă și inculpat coincid.\n\nCu toate acestea, potrivit tinerei, primul viol ar fi avut loc într-o vară, acum 2 ani, când românul i-ar fi propus o partidă de amor, dar tânăra l-a refuzat: „I-am spus de mai multe ori că nu vreau\". Doar că el a insistat, a bruscat-o și, apoi, a abuzat-o.\n\nÎntr-un alt caz, fosta sa iubită reclamă că a fost invitată de acuzat în casă, sub pretextul de „a-l ajuta să împacheteze droguri\". Dar, în schimb, a avut loc un nou viol.\n\nPe lângă dosarele de viol, parchetul din Saarland i-a deschis românului un al treilea, sub acuzația de „abuz sexual asupra unui copil fără contact fizic”. Mai exact, tânăra susține că, în anumite situații, obișnuia să aibă grijă alături de iubitul român și de fiul acestuia, în vârstă de 2 ani la acel moment. Într-una din zile, când minorul a fost lăsat de mama sa (o fostă iubită a bărbatului) în grija românului, acesta din urmă nu a ținut cont de prezența celui mic și a întreținut relații sexuale cu femeia de origine germană.\n\nInculpatul, care juca jocuri video, a pus brusc pauză și i-a cerut tinerei să aibă relații intime.\n\n„M-am opus ca fiul lui cel mic să se uite. Dar el a explicat, apoi, că oricum e mic și, pur și simplu, în două zile o să uite”, a povestit victima.\n\nÎn replică, relatarea inculpatului este complet diferită și neagă acuzațiile: „Nu este deloc adevărat!”\n\nRomânul, care este tatăl a trei copii, a declarat în instanță că între el și fosta sa iubită au existat doar relații intime consimțite. În plus, el mai spune că incidentul la care ar fi asistat minorul nu a avut loc niciodată.\n\nProcesul de la Tribunalul districtual din Saarland continuă, o nouă înfățișare urmând să aibă loc în primăvară.",
        "label": "Germania"
    },
    {
        "title": "Adolescent român, complice într-o crimă suspectă în Germania - GermaniaMea.ro",
        "content": "Patru tineri, printre care și un român, sunt suspecți într-o crimă ce a avut loc într-o zonă rezidențială liniștită din vestul Berlinului, Germania, informează berlin.de. Mai precis, un bărbat de 40 de ani a fost împuşcat mortal, cu mai multe focuri de armă, într-o parcare din Gatow.\n\nPotrivit anchetatorilor, autorii sunt 4 adolescenţi cu vârste cuprinse între 14 și 17 ani, dintre care doi sunt chiar copii ai victimei, o fată de 14 ani şi un băiat de 16 ani.\n\nFiul și un băiat de 17 ani, de naționalitate română, au fost aduși în fața judecătorului, după cum a anunțat sâmbătă seară Parchetul General. În consecință, tinerii se află în arest preventiv. Cu toate acestea, fuseseră deja emise mandate de arestare pe numele lor. Acestea au stat la baza unei ample operaţiuni de capturare de sâmbătă dimineața, la care ar fi participat un grup special de operaţiune (SEK) și o echipă de o sută de polițiști din Berlin, inclusiv a fost folosit un elicopter.\n\nFilmul oribilei crime scoate la iveală că cei patru suspecți au atras victima - un bărbat sirian – într-o parcare de la periferia Berlinului, districtul Spandau, marțea trecută, sub un anumit pretext. Bărbatul a fost împușcat de mai multe ori, imediat ce a coborât din mașină. El a murit pe loc.\n\n„Sigur că am fost înspăimântat şi m-am gândit că trebuie să chemăm imediat poliţia, dat fiind că am găsit un cadavru. Este păcat că nu a fost nimeni de faţă, nu a putut oferi nimeni ajutor”, spune un martor. „Am auzit două bubuituri, focuri de armă, iar după 30 de secunde alte două focuri de armă”, spune un alt martor.\n\nAnchetatorii presupun că totul a fost plănuit în amănunt de cei patru. Purtătorul de cuvânt al parchetului nu a oferit momentan alte informații din anchetă privind cele întâmplate sau care a fost motivul din spatele sângeroasei crime.\n\nFotografiile de la locul crimei au provocat consternare și incertitudine în rândul localnicilor. Joia trecută, poliția a lansat un apel la martori, până vineri primind zeci de ponturi privind posibili suspecţi.\n\nCelelalte două persoane implicate – fiica victimei și iubita de 15 ani a fratelui (de cetăţenie germană) – sunt cercetate în stare de libertate. Potrivit anchetatorilor, ele nu îndeplinesc cerințele pentru un mandat de arestare din cauza vârstelor lor, dar sunt răspunzătoare penal.\n\nÎn cazul lor, în conformitate cu Legea privind tribunalele pentru minori, se aplică reguli și mai stricte pentru arestarea preventivă. Acestea se află în grija mamelor, potrivit purtătorului de cuvânt al parchetului.\n\n„Pentru copii, există riscul unei proceduri penale, în virtutea legii privind delincvenţa juvenilă, legea prevede responsabilitate penală, iar pedepsele sunt cuprinse între şase luni şi zece ani”, a spus Karen Sommer, procuror.\n\nPotrivit autorităților, naționalitatea copiilor victimei este neclară. Până acum nu se știe dacă sirianul ucis are şi alți copii.",
        "label": "Germania"
    },
    {
        "title": "Haos în Germania din cauza vremii severe! Prognoza până vineri - GermaniaMea.ro",
        "content": "Zilele acestea, iarna și-a arătat colții în Germania, după ce a nins viscolit, iar stratul de zăpadă a atins și 40 de cm grosime în unele zone. Ninsorile au dat peste cap totul, mai ales traficul pe mai multe aeroporturi germane.\n\nZăpada și gheața au forțat duminică anularea a zeci de zboruri pe aeroportul din Frankfurt, cel mai mare aeroport din Germania. În total, 120 din cele 1.090 de zboruri programate pentru duminică pe aeroportul din vestul țării au fost anulate. Vizibilitatea slabă a fost un alt factor din spatele anulărilor. Luni situația nu s-a schimbat prea mult, condițiile meteorologice ținând limitată activitatea pe aeroporturi.\n\nLa München, 35 de zboruri au fost anulate ca măsură de precauție luni seara târziu dintr-un total de 750 de plecări și aterizări programate pe al doilea aeroport ca mărime din Germania, a declarat un purtător de cuvânt.\n\nPerturbațiile au început de vineri seara pe aeroportul Berlin-Brandenburg, cu 30 de zboruri întrerupte din cauza stratului de gheață depus.\n\nReprezentanții aeroporturilor sfătuiesc pasagerii să solicite companiilor aeriene informaţii referitoare la zborurile lor şi, dacă este necesar, să aloce timp suplimentar pentru deplasarea spre aeroport.\n\nLa ultima actualizare de luni seara, pe site-urile principalelor companii aeriene, nu mai existau zboruri anulate, în schimb erau unele zboruri care înregistrau încă întârzieri.\n\nTraficul rutier a avut și el de suferit. Sute de vehicule de mare tonaj au rămas blocate pe porţiuni dificile de drum. Polițiștii le-au cerut șoferilor să nu se aventureze pe șosele decât dacă este absolut necesar.\n\nCirculaţia trenurilor în regiunea Frankfurt a avut şi ea de suferit din cauza vremii de iarnă, a informat operatorul feroviar Deutsche Bahn. Perturbările au dus la apariţia unor întârzieri semnificative, precum şi anularea parţială, şi chiar totală, a unor trenuri.\n\nCele mai afectate au fost cursele pe distanţe lungi care trec prin Frankfurt, astfel că unele trenuri de tip InterCity Express (ICE) au fost nevoite să oprească în gara din sud a oraşului Frankfurt, în loc de gara centrală.\n\nCare sunt previziunile pentru următoarele zile?\n\nMeteorologii germani n-au vești prea bune în următoarele zile, decât pentru iubitorii de zăpadă și ai sporturilor de iarnă. În acest sens ei au emis cod galben și portocaliu de vreme severă nivel 1 și 2 în mai multe zone ale țării.\n\nMarți vor continua ninsorile, mai ales în zona Mării Nordului și în vest, informează DWD - Serviciul Meteorologic German. Temperaturi maxime se vor situa între 3 și 9 grade Celsius. Vântul își va face și el simțită prezența, mai întâi moderat în zonele de sud-vest până la rafală în zonele montane mai înalte și pe mare.\n\nMiercuri, temperaturile vor mai scădea, iar precipitațiile sub formă de ninsoare vor fi prezente în zona de coastă și în părți din centrul Germaniei. Meteorologii avertizează și asupra condițiilor de a se depune gheață și polei, pe fondul temperaturilor scăzute, cu maxime cuprinse între -3 și 3°C. Stratul de zăpadă va fi unul destul de generos și afânat, predominant în centru și în nord-vest.\n\nAbia joi se mai potolesc ninsorile, precum și vântul. Cerul va fi mai mult noros și ocazional vor fi precipitații sub formă de ploaie în zonele de sud și centru. Vor mai cădea fulgi de zăpadă izolat în Renania de Nord-Westfalia și Emsland, dar și prin părți din Saxonia Inferioară și Schleswig-Holstein până la Mecklenburg - Pomerania de Vest. Zăpadă va continua să fie și în zonele joase de relief.\n\nTemperaturile vor fi și ele mai prietenoase, cu valori maxime în sud-vest de până la 13 grade Celsius, în rest în jumătatea de sud-est vor fi 5 până la 11°C, în nord și nord-vest 2 până la 6°C. Vântul își va modifica și el direcția de la sud la sud-vest la vest pe parcursul zilei.\n\nAcesta va fi singurul moment de respiro, pentru că, de vineri seara, revin ninsorile abundente în nord-est și local, în rest. Temperaturile vor scădea și ele de la +2 la -4°C.",
        "label": "Germania"
    },
    {
        "title": "Charles al III-lea, în Germania, în prima sa vizită externă ca rege - GermaniaMea.ro",
        "content": "Regele Charles al III-lea se află de ieri în Germania, în prima sa vizită de stat în străinătate de când a devenit monarh britanic.\n\n„Înaintea primei noastre vizite de stat în Germania, așteptăm cu nerăbdare să-i întâlnim pe toți cei care fac această țară atât de specială. Este o mare bucurie să putem continua aprofundarea prieteniei de lungă durată dintre cele două națiuni ale noastre”, au spus Charles și regina consoartă Camilla pe Twitter, pe contul familiei regale.\n\nMiercuri, președintele german Frank-Walter Steinmeier și prima doamnă Elke Budenbender i-au întâmpinat pe Charles și pe soția sa, regina consoartă Camilla, cu onoruri militare la Poarta Brandenburg din Berlin.\n\nEste pentru prima oară când o astfel de ceremonie a fost organizată pentru un şef de stat lângă acest monument emblematic, care a fost şi un simbol al despărţirii oraşului Berlin timp de peste trei decenii. Celebrul bulevard Unter den Linden a fost decorat cu numeroase drapele britanice în semn de omagiu adus suveranului şi reginei consoarte.\n\nCu acest prilej, Steinmeier a catalogat drept un „gest european important\" faptul că Charles a ales Germania pentru prima sa vizită de stat, chiar înainte de încoronarea din luna mai.\n\n„Lui și, evident, tuturor britanicilor, vreau să le spun că noi, în Germania, în Europa, ne dorim relații strânse și prietenoase cu Regatul Unit chiar și după Brexit\", a spus președintele neamț într-un mesaj video.\n\nCuplul regal britanic a fost aşteptat cu mare nerăbdare de numeroşi curioşi, inclusiv de persoane care au stat la cozi timp de multe ore pentru a avea acces în zona în care s-a desfăşurat ceremonia de la Poarta Brandenburg. Decizia de a vizita mai întâi vecinii apropiați este văzută pe scară largă ca o încercare de a construi poduri post-Brexit.\n\nCuplul regal a fost apoi invitat la un banchet de stat la Schloss Bellevue, reședința oficială a președintelui Germaniei.\n\nAzi, Charles va lua cuvântul în parlamentul german, devenind primul monarh care se va adresa reprezentanților din această instituție. Fața regală urmează să se întâlnească cu cancelarul Olaf Scholz și să viziteze alături de primarul local o piaţă.\n\nApoi, se va întâlni cu un grup de refugiați ucraineni. Pe parcursul zilei, el se va întâlni și cu reprezentanții unei unități germano-britanice și va participa la o demonstrație cu echipamente ale armatei.\n\nVineri, în ultima zi din programul vizitei cuplului regal în Germania, Charles al III-lea se va îndrepta către orașul-port Hamburg, unde urmează să asiste un proiect de energie regenerabilă.\n\n„Nu este o surpriză că, după ce a devenit rege, nu a renunțat la interesul pentru problemele de mediu”, a spus Bob Ward, de la London School of Economics. „Aceasta este o problemă care transcende politica și nu poate fi corect ca, în calitate de șef al statului nostru, să nu se pronunțe asupra unei probleme atât de importante”, a adăugat Ward.\n\nIniţial, cuplul britanic ar fi trebuit să ajungă mai întâi în Franţa, înaintea vizitei din Germania, însă călătoria lor la Paris a fost amânată din cauza protestelor sociale asociate cu reforma pensiilor.\n\nUltima vizită a cuplului regal britanic - la acea vreme încă prinț de Wales și ducesa de Cornwall - în Germania a avut loc în noiembrie 2020. Președintele federal Steinmeier și soția sa au fost ultimele în Regatul Unit la înmormântarea reginei Elisabeta a II-a în septembrie 2022. De altfel, ultima vizită a reginei Elisabeta a II-a în Germania datează din 2015, pe vremea cancelarului Angela Merkel, şi a declanşat un entuziasm general în ţară.\n\nAproximativ 1.100 de poliţişti au fost mobilizaţi pentru bunul mers al primei vizite făcute de Charles ca rege , fiind aduse şi întăriri din alte regiuni, precum şi 20 de câini special antrenaţi pentru detectarea explozibililor. Circulaţia a fost oprită pe mai multe bulevarde din centrul Berlinului.",
        "label": "Germania"
    },
    {
        "title": "Ce conține Pactul pentru Germania/Deutschland-Pakt propus de Scholz? - GermaniaMea.ro",
        "content": "În dezbaterea generală a Bundestag-ului de miercuri, cancelarul Olaf Scholz (SPD) a propus un „Pact pentru Germania” ( Deutschland-Pakt ) pentru modernizarea țării, pe care unii au numit-o în ultimul timp „omul bolnav al Europei”, pe fondul problemelor economice recente, informează TheLocal.de.\n\n„Viteză în loc de oprire, acțiune în loc de a sta deoparte, cooperare în loc de ceartă. Aceasta este ordinea zilei”, a spus Scholz, purtând un petic negru care a stârnit tot felul de meme-uri cu pirați în ultimele zile, după un incident pe care oficialul german l-a avut weekend-ul trecut în timp ce făcea jogging în parc.\n\n„Numai împreună ne vom scutura de mucegaiul birocrației, aversiunea față de risc și deznădejdea care s-a instalat asupra țării noastre de-a lungul anilor și deceniilor”.\n\nCancelarul a făcut apel, astfel, la un „efort național” atât al landurilor federale, cât și al opoziției pentru a face țara mai modernă, mai eficientă și mai dezirabilă în general.\n\nÎn numele grupului parlamentar Creștin Democrat (CDU/CSU), liderul grupului de stat CSU, Alexander Dobrindt, a acceptat oferta cancelarului. Dar el i-a cerut și lui Scholz să asigure mai întâi unitatea în cadrul guvernului de coaliție al Germaniei, așa-numita coaliție de semafoare compusă din SPD de centru-stânga, Verzi și FDP liberal.\n\n„Mai întâi pune capăt certurilor din propriul tău magazin”, a spus el. „Atunci poți discuta dacă poți coopera cu noi.”\n\nÎn ultimele săptămâni, coaliția de semafoare a fost prinsă în dispute masive, în special cu privire la implementarea unor legi costisitoare și controversate privind încălzirea ( Heizungsgesetz ) și a noii alocații de bază pentru copii ( Kindergrundsicherung ).\n\nÎn sondaje, mai mult de două treimi dintre germani spun că sunt acum nemulțumiți de activitatea guvernului de coaliție. Germania a fost cuprinsă de un val de anxietate națională în ultimele luni, în contextul în care FMI și OCDE au avertizat că țara va avea cea mai slabă creștere economică dintre principalele economii ale lumii în acest an.\n\nDar cu următoarele măsuri propuse, Scholz vrea să schimbe ritmul, permițând în mod ideal o implementare mai rapidă. El a mai spus că speră să facă din Germania o destinație mai atractivă pentru cei din străinătate, reducând la minimum birocrația și accelerând procedurile de imigrare.\n\nScholz a cerut ca aprobările să fie accelerate, autorizațiile de construire pentru mai multe locuințe, atât de necesare, să fie emise mai ușor, iar stâlpii pentru internet mobil rapid să fie ridicați mai rapid și mai eficient.\n\nScholz a cerut, de asemenea, Germaniei să acorde mai multă atenție cercetării și dezvoltării companiilor care tind spre viitor, cum ar fi cele care lucrează cu inteligență artificială. El a cerut înființarea mai multor producții de înaltă tehnologie - cum ar fi cipuri de computer - și start-up-uri.\n\nToate aceste obiective nu sunt noi. Ceea ce este nou, însă, este că Scholz caută acum o alianță largă pentru a le implementa. Oferta sa a fost adresată celor 16 premieri de stat, consilierilor federali și primarilor din toată țara.\n\nDe asemenea, oferta era adresată și „opoziției democratice”, iar Scholz se referea aici la toate partidele de opoziție, cu excepția extremei drepte Alternativa pentru Germania (AfD) căreia cancelarul i s-a adresat cu „cei care doresc să obțină profit politic din scenariile de declin”.",
        "label": "Germania"
    },
    {
        "title": "Alertă roșie! Germania, din nou, sub ape! - GermaniaMea.ro",
        "content": "Când mulți își doreau ca de Crăciun și Anul Nou să aibă parte de ninsoare și zăpadă care să completeze tabloul magic al sărbătorilor de iarnă, din nefericire fenomene extreme precum inundațiile și furtunile au făcut ravagii în Europa.\n\nÎn mai multe oraşe din nordul şi centrul Germaniei, situaţia a fost critică și, din păcate, veștile proaste continuă. Serviciul Meteorologic German (DWD) a avertizat că ploile constante și abundente care vor cădea azi și mâine - 4 ianuarie inclusiv, vor aduce riscul unor noi inundații în zonele țării care au fost deja grav afectate de inundațiile recente. Vinovat ar fi ciclonul Dietmar, informează Bild.de.\n\nÎncepând de marți dimineața, DWD a emis avertizare meteo pentru nouă zone în Germania cu o vreme severă de Nivel 3. Aceasta include Wuppertal din Renania de Nord-Westfalia, codul roșu cuprinzând Hesse și Saxonia Inferioară, care au fost deja grav afectată de inundații. În mare parte a țării, și în special în nord-vest, există o avertizare meteo semnificativă de Nivel 2.\n\n„Vor cădea cantități mari de ploaie de 30 până la 50 l/mp, în zonele montane. În jumătatea de vest a Germaniei, până pe 6 ianuarie, vor fi furtuni și multă ploaie de până la 100 l/mp în 30 până la 60 de ore. Riscul de inundații este încă major”, a declarat meteorologul David Bötzel.\n\nÎntre 29 și 31 decembrie, mai multe râuri din Germania au ieșit din matcă după ploile abundente, iar în unele zone deluroase au căzut precipitații în trei zile, cât pentru două săptămâni. Provocările continuă, deoarece autoritățile se tem că revărsarea râului Aller – care străbate Saxonia Inferioară și Saxonia-Anhalt - ar putea inunda mai multe localități și digurile nu vor face față. De asemenea, din cauza furtunii, există riscul să crească nivelul Mării Nordului.\n\nÎn plus, pe lângă averse, sunt așteptate rafalele de vânt cu viteze cuprinse între 60 km/h și 80 km/h dinspre sud-vest.\n\nTemperaturile, pe de altă parte, rămân foarte blânde pentru perioada anului, până la 13 grade Celsius. Doar în nordul extrem și nord-estul teritoriului va fi mai rece. Joi seara chiar ar putea fi precipitații sub formă de ninsoare aici. Din weekend, mercurul din termometre va scădea la nivel național.\n\nOlaf Scholz, în vizită la sinistrații din Saxonia Inferioară\n\nOamenii care locuiesc în orașul Verden, Saxonia Inferioară, au primit vizita cancelarului Olaf Scholz în ajunul Anului Nou. Scholz a spus că serviciile de urgență, poliția germană, voluntarii și armata lucrează pentru a limita efectele inundațiilor. „Vremea și natura ne provoacă”, a spus șeful guvernului de la Berlin.\n\nÎn unele localități oamenii au fost evacuați din casele lor din cauza inundațiilor provocate de ploile abundente.\n\nPotrivit informațiilor apărute în presa germană, în orașul Rinteln din Saxonia Inferioară peste 100 de persoane și în orașul Windehausen din Turingia aproximativ 400 de persoane au fost evacuate din locuințele lor din cauza inundațiilor.\n\nUimitor, dar în aceste condiții, s-a dezvoltat „turismul de dezastru” - practica de a vizita locuri afectate în mod natural sau de om, inclusiv în zone de război sau în cele precum Cernobâl. Cele mai frecventate destinații pentru „turismul de dezastru” sunt zonele din jurul erupțiilor vulcanice.\n\nCancelarul a făcut apel la populație să nu se angajeze în acest tip de turism și să evite vizitarea zonelor afectate, pentru a nu perturba operațiunile de urgență.\n\nVestea vine la pachet cu anunțul făcut de Serviciul european pentru schimbări climatice Copernicus că, pe măsură ce vremea se încălzește în Germania, furtunile cu mișcare lentă și inundațiile ulterioare sunt de așteptat să fie printre principalele motive pentru care țara va fi afectată de schimbările climatice începând de acum și până în 2050.",
        "label": "Germania"
    },
    {
        "title": "Crește alocația pentru locuințe – Wohngeld! Vezi de când... - GermaniaMea.ro",
        "content": "Vești bune pentru angajații cu venituri mici și anumite familii din Germania care beneficiază de Wohngeld, respectiv instrumentul social prin care sunt acordate plăți care compensează costurile ridicate de închiriere.\n\nAstfel, de la 1 ianuarie 2025, plata Wohngeld va crește cu 15% pentru a compensa creșterea chiriilor și a costului vieții, informează TheLocal.de. Acest lucru echivalează cu o medie de 30 euro în plus pe lună pentru beneficiarii de ajutor pentru locuință. Plata medie a ajutorului pentru locuințe în Germania este în prezent de aproximativ 370 euro pe lună. Din 2025, va fi de 400 de euro.\n\nPotrivit Ministerului Construcțiilor, aproximativ 1,9 milioane de gospodării vor avea dreptul la subvenție anul viitor, în urma modificărilor privind criteriile de eligibilitate în 2023.\n\nMajorarea vine ca urmare a unei noi ordonanțe care a fost adoptată de Cabinetul Federal, a anunțat Ministerul Construcțiilor la Berlin. Încă necesită și aprobarea Bundesrat-ului.\n\n„Este un lucru stabilit! Din 2025, beneficiul pentru locuințe va fi majorat pentru a ține cont de evoluția generală a prețurilor și a chiriei\", a declarat ministrul federal al clădirilor Klara Geywitz (SPD), anunțând majorarea pe platforma X.\n\nDe ce se mărește subvenția pentru locuințe?\n\n„Oamenii de astăzi cheltuiesc mult mai mulți bani pe chirie, energie și bunuri de zi cu zi”, a spus Geywitz pentru DPA.\n\nCuantumul ajutorului pentru locuințe disponibil pentru cetățenii eligibili este revizuit la fiecare doi ani pe baza prețului de bază și a evoluțiilor chiriei. Ministerul anunțase că se așteaptă să majoreze subvenția în iulie. Ultima reformă a avut loc în 2023. La acel moment subvenția a fost extinsă și la un cerc mai larg de beneficiari.\n\nScopul acestui ajutor guvernamental este de a sprijini persoanele cu venituri mici, precum angajații, părinții singuri și pensionarii, astfel încât aceștia să nu fie nevoiți să solicite alte forme de sprijin social, cum ar fi ajutorul alocația de cetățean sau garanția de bază pentru plata chiriei.\n\nCine se califică pentru Wohngeld?\n\nAproape orice chiriaș din Germania poate aplica pentru ajutor pentru locuință, dar acesta este acordat doar celor care dovedesc că anumite cheltuieli cu locuința sunt mai mari decât nivelul veniturile lor.\n\nMinisterul Construcțiilor sugerează că următoarele grupuri sociale, în special, se pot califica pentru Wohngeld :\n\nÎn principal, câțiva factori determină eligibilitatea pentru subvenția pentru locuință: prețul chiriei, dimensiunea și locația proprietății, venitul și numărul de persoane care locuiesc în gospodăria închiriată.\n\nExistă, de asemenea, un plafon de venit pentru beneficiu, care depinde de locul în care domiciliați.\n\nPentru a vă face o idee dacă vă puteți califica sau nu pentru beneficiul pentru locuință, puteți utiliza calculatorul oferit de Ministerul Locuinței, Dezvoltării Urbane și Construcțiilor din Germania (BMWSB).",
        "label": "Germania"
    },
    {
        "title": "Actualizat! Top 10 orașe din Germania cu chirie ieftină - GermaniaMea.ro",
        "content": "Potrivit Ministerului Locuinței din Germania, aproximativ 54% din locuitorii din Bundesrepublik preferă să închirieze și nu să cumpere o proprietate. Aceasta este o cifră deosebit de mare în raport cu standardele europene, unde mai puțin de 30% din locuitorii UE închiriază o locuință.\n\nÎn Germania, proporția celor care locuiesc în locuințe închiriate este deosebit de mare în orașe, în timp ce cea a proprietarilor-ocupanți este mai mare în zonele rurale. Și totuși există câteva orașe în care se poate închiria o locuință la prețuri rezonabile.\n\nIată un top al celor mai ieftine 10 orașe - și cum să găsești un apartament...\n\nCare sunt costurile medii de închiriere?\n\nÎn 2022, chiria medie brută la rece pe metru pătrat a fost de 8,70 euro, potrivit ultimelor cifre de la Destatis, biroul de statistică al Germaniei. În orașele mici, chiriașii se pot aștepta ca ea să scadă cu 7,50 euro pe metru pătrat, în timp ce costurile în orașele mari au fost în medie de 9,60 euro pe metru pătrat.\n\nCu toate acestea, există câteva orașe din regiunea Ruhr din Renania de Nord-Westfalia, precum și din estul Germaniei, unde încă poți economisi ceva bani. Acest lucru este valabil mai ales în comparație cu orașe precum Munchen, unde chiria medie depășește acum 18 euro pe metru pătrat.\n\nAșadar, care sunt orașele germane cu chirie mai ieftină, pe baza celor mai recente costuri pe metru pătrat?\n\nÎn primul rând, cum găsesc un loc cu chirie?\n\nChiar și în aceste orașe mai accesibile, poate fi totuși dificil să găsești să închiriezi, fie un apartament sau o cameră într-un WG.\n\nIată câteva sfaturi probate și adevărate care ar putea face căutarea unui loc cu chirie mai puțin stresantă:\n\nalăturați-vă unor grupuri de Facebook sau altor comunități online specializate în căutarea de apartamente sau pe piața imobiliară din regiunea de care sunteți interesat(ă). De multe ori oferă apartamente ieftine sau împărtășesc recomandări.\n\nspuneți prietenilor, familiei, colegilor și cunoștințelor că sunteți în căutarea unui apartament. Uneori, ei vă pot ajuta, vorbindu-vă despre apartamentele disponibile în zona lor - sau poate chiar ei se vor muta în curând.\n\nfiți deschis la anumite detalii, cum ar fi dimensiunea apartamentului sau alte alternative de locuit. Pretenții mai puține, opțiuni mai multe!\n\nÎncercați să găsiți apartamente direct de la proprietari privați sau mici companii de închiriere, mai degrabă decât să treceți prin filtrul agențiilor mari, care tind să ofere locuințe nou construite și, prin urmare, mai scumpe. Adesea, chiriile sunt mai ieftine la proprietarii privați.\n\n: Aflați despre cooperativele de locuințe sau asociațiile de locuințe non-profit din zona în care doriți să locuiți. Acestea oferă adesea locuințe la preț redus, în special pentru persoanele cu venituri mici. Cu toate acestea, timpii de așteptare tind să fie foarte mari.\n\n: Nu vă fie teamă să negociați chiria cu proprietarul, deoarece ar putea fi dispus să scadă prețul. Acest lucru este valabil mai ales dacă doriți să închiriați apartamentul pentru o perioadă mai lungă de timp, să efectuați singur anumite reparații sau să cumpărați toată mobila și electrocasnicele de la chiriașul de dinainte.\n\nLuați în considerare mutarea la periferia orașului. Prețurile de închiriere sunt mai mici acolo și, de obicei, sunt disponibile și legături bune de transport.",
        "label": "Germania"
    },
    {
        "title": "Importante perturbări şi anulări de zboruri în Germania! - GermaniaMea.ro",
        "content": "Începutul anului 2024 nu a fost de bun augur pentru Germania, înmulțindu-se conflictele de muncă. De săptămâni bune, Executivul de la Berlin a încercat să găsească soluții și să facă față grevelor din diverse domenii – feroviar, rutier, agricol. După ce abia s-au liniștit cât de cât apele pentru mecanicii de locomotivă, sindicatul Ver.di anunță noi proteste.\n\nAstfel, personalul de la sol din cadrul companiei aeriene germane Lufthansa va intra în grevă pe 7 februarie. Sindicatul Verdi a lansat un apel celor 25.000 de angajați de încetare a activității pentru 27 de ore, respectiv de miercuri de la ora 4:00 şi până joi la ora 7:10, „pentru a creşte presiunea” asupra conducerii companiei. Vor fi afectate aeroporturile de la Frankfurt, München, Hamburg, Berlin şi Dusseldorf, arată TheLocal.de.\n\n„Având în vedere că întregul personal de la sol, care se ocupă cu întreţinerea avioanelor şi pasagerilor, este chemat să intre în grevă, este posibil să se producă importante perturbări şi anulări de zboruri”, a informat Verdi într-un comunicat de presă.\n\n„Estimăm că 80 până la 90% din programul Lufthansa și cel al filialelor sale vor fi suspendate”, se mai arată în documentul citat.\n\nUn purtător de cuvânt al Lufthansa a declarat că este prea devreme să spună câte zboruri vor fi anulate pentru că Lufthansa pune la punct un program de urgenţă, având în vedere cele 3.000 de curse zilnice care ar putea fi afectate de grevă. Oricum, aproximativ 400 de zboruri Lufthansa au fost planificate miercuri doar pe aeroportul din München.\n\nVerdi cere pentru personalul de la sol de la Lufthansa o majorare salarială de 12,5%, sau cel puţin 500 de euro pe lună pe parcursul următoarelor 12 luni, plus o plată unică de 3.000 de euro pentru a contracara inflaţia.\n\nSindicatul susţine că majorarea salarială este justificată de scumpirea costului vieţii şi programul de lucru încărcat creat de deficitul de personal.\n\nLufthansa a declarat că lucrează la un „orar special de zbor” și că peste 100.000 de pasageri vor fi afectați. Conducerea a criticat greva ca fiind „complet de neînțeles” și inutilă înainte ca următoarea rundă de negocieri salariale să înceapă pe 12 februarie.\n\nCompania aeriană a declarat într-un comunicat că a oferit lucrătorilor majorări de peste 13% în următorii trei ani, precum și „plata promptă a unor bonusuri semnificative de inflație”. Însă sindicatul a spus că a considerat oferta „total inacceptabilă”.\n\n„Angajații Lufthansa au deja în buzunar cu aproximativ 10% mai puțin decât în urmă cu trei ani. În ciuda profiturilor record, această situație se va agrava\", a declarat Marvin Reschinsky, negociatorul șef al lui Verdi în dezbaterile salariale pentru personalul de la sol.\n\nCondiții de muncă mai bune pentru personal sunt, de asemenea, necesare pentru a oferi un serviciu mai bun pasagerilor, a adăugat el.\n\nGreva vine în timp ce Germania se confruntă cu un val tot mai mare de tulburări sociale în sectorul transporturilor.\n\nPersonalul de la sol este doar una dintre categoriile profesionale de la Lufthansa care în prezent negociază acorduri colective. De exemplu, săptămâna trecută, personalul de securitate de la Lufthansa a intrat în grevă pe mai multe aeroporturi din Germania.\n\nȘi piloții companiei aeriene germane Discover, o subsidiară a Lufthansa, au declanșat o grevă de 48 de ore care se va încheia la finele acestei zilei.\n\n„Chiar și după două zile de grevă, conducerea Discover încă nu a făcut o ofertă”, a spus Marcel Groels, care negociază pentru VC, care reprezintă 9.600 de piloți în Germania.\n\nUltima dată când personalul de la sol de la Lufthansa a intrat în grevă a fost în luna iulie 2022, cu prilejul precedentei runde de negocieri colective, când traficul aerian a fost serios perturbat.",
        "label": "Germania"
    },
    {
        "title": "Germania investește 1 mil. euro în învățământul din România! - GermaniaMea.ro",
        "content": "Germania este principalul partener economic al României, iar cunoașterea limbii germane reprezintă un real avantaj în găsirea unui loc de muncă bine remunerat. De asemenea, mulți români au emigrat și continuă să o facă în țările vorbitoare de limba germană și acest lucru se reflectă în numărul de căutări pentru cursuri de limbă germană.\n\nUn sondaj al Eurostat din 2018 plasa România pe locul doi în Europa în rândul celor care vor să învețe o limbă străină, respectiv aproape 9 din 10 români. După lb. engleză, germana este a doua cea mai căutată limbă străină în preferințele românilor.\n\nRecent, Germania a anunțat, prin intermediul Ambasadei la București, că va sprijini proiectul „Susținerea cadrelor didactice din învățământul în limbă germană din România”, însuși Directorul general al Fundaţiei Saxonia, Klaus-Harald Stift, parafând semnarea acordului de finanţare, informează un comunicat de presă.\n\nFinanțarea inițială de 900.000 de euro a fost suplimentată cu 100.000 de euro.\n\n„Putem suplimenta și anul acesta finanțarea pentru învățământul în limba germană. Acest lucru mă bucură foarte mult, deoarece proiectul aduce o contribuţie semnificativă la promovarea limbii germane, pentru minoritatea germană și pentru înțelegerea reciprocă. Peste 22.000 de copii și elevi beneficiază de predarea limbii germane ca limbă maternă”, a declarat Ambasadorul Dr. Peer Gebauer cu ocazia semnării acordului.\n\nPeste 900 de profesori și educatori vor putea să beneficieze astfel de aceste indemnizații. Scopul este de a asigura o predare de înaltă calitate în limba germană. În cadrul proiectului sunt sprijinite și echipe de autori care redactează sau actualizează manuale moderne pentru învățământul în limba germană maternă.\n\nTotodată se dorește motivarea tinerilor vorbitori de limba germană în a-și alege o carieră didactică, se mai arată în comunicatul transmis de Ambasada Republicii Federale Germania la Bucureşti.\n\nPotrivit lui Stift, școlile de stat cu predare în limba germană ca limbă maternă sunt vitale pentru minoritatea germanilor din România şi sunt foarte solicitate, inclusiv în rândul populaţiei vorbitoare de limbă română.\n\nTratatul de prietenie dintre România și Republica Federală Germania a stat la baza cooperării în domeniul școlar timp de peste 30 de ani. De asemenea, de tot atât timp, Fundația Saxonia a desfășurat în mod constant activități în domeniul social și în cel al dezvoltării economice și s-a ocupat încă de la început de proiectul de susținere a cadrelor didactice din învățământul în limbă germană din România.\n\nProiectul „Susţinerea cadrelor didactice din învăţământul în limba germană din România” este promovat de Ambasada Germaniei încă din anul 2015.",
        "label": "Germania"
    },
    {
        "title": "Trist! Cum se simt străinii stabiliți în Germania? - GermaniaMea.ro",
        "content": "Expații din Germania consideră că sunt multe lucruri care ar putea fi îmbunătățite în țara lor de adopție.\n\nÎn fiecare an, InterNations - o comunitate globală pentru persoanele care trăiesc și lucrează în străinătate - realizează sondajul Expat Insider Survey, chestionând peste 12.000 de respondenți despre experiențele lor de a trăi și de a lucra în străinătate în 53 de destinații.\n\nÎn sondajul din 2023, Germania se află spre coada clasamentului - locul 49, obținând scoruri deosebit de slabe în categorii precum a lega prietenii și amabilitatea locală. Pe scurt, expații din republica federală se simt nefericiți și singuri, informează TheLocal.de.\n\nÎn cadrul sondajului, s-a cerut expatriaților să evalueze ușurința de a se stabili, de a lucra în străinătate și de a desfășura activități de agrement în țara în care locuiesc. Clasamentul include, de asemenea, un indice Expat Essentials, care analizează serviciile digitale, birocrația, locuințele și limba.\n\nCetăţenii străini s-au declarat deosebit de nemulțumiți din cauza lipsei infrastructurii digitale, a birocraţiei inflexibile şi e situaţiei tensionate de pe piaţa imobiliară. Mai mult de jumătate (56% ) a declarat că se luptă cu birocrația locală, în timp ce 58% au raportat că se chinuie să găsească o locuință - cu 27% mai mult decât media globală.\n\nBariera lingvistică s-a dovedit a fi o problemă specială pentru străinii care locuiesc în Germania, deoarece jumătate dintre cei chestionați au spus că le este greu să locuiască aici fără să vorbească limba locală, comparativ cu 32% la nivel global, în timp ce 60% au raportat că le este greu de învățat limba germană.\n\nGermania a obținut, de asemenea, un scor prost la Ease of Settling In Index , care analizează modul în care cetățenii străini percep amabilitatea locală, cât de ușor este să-ți faci prieteni și cât de bineveniți se simt.\n\nGermanii s-au clasat printre ultimele 5 populații locale cel mai puțin prietenoase (locul 50) și trei din zece respondenți au spus că oamenii din Germania nu sunt prietenoși cu rezidenții străini și mai mult de jumătate au raportat că le este greu să-și facă prieteni locali, unul din trei spunând că nu se simte ca acasă în Germania.\n\nNici rezultatele slabe din această subsecțiune nu au fost noi pentru 2023: Germania s-a clasat în mod constant printre ultimele 10 țări în ceea ce privește găsirea de prieteni și amabilitatea localnicilor în ultimul deceniu. Nu este surprinzător, așadar, că străinii din Germania sunt printre cei mai nefericiți din lume, Germania ocupând la acest capitol locul 50.\n\nDar nu toate răspunsurile din sondaj sunt vești proaste pentru cetățenii străini care locuiesc în Germania.\n\nRepublica federală a ocupat locul 15 în indicele privind lucrul în străinătate, piața muncii de aici (locul 4) și siguranța jobului (locul 5) ajungând în primele 5 la nivel mondial. În general, respondenții au considerat că piața muncii din Germania oferă multe oportunități și au apreciat că, odată ce și-au găsit un serviciu, vor putea beneficia de siguranța jobului oferită de legile muncii din țară. În contextul unei penurii record de muncitori calificați, nu există lipsă de posturi disponibile pentru persoanele aflate în căutarea unui loc de muncă în Germania în acest moment.\n\nGermania s-a clasat, de asemenea, pe locul 18 la subsecțiunea Calitatea vieții, cetățenii străini apreciind atât infrastructura rutieră, cât și disponibilitatea ușoară a bunurilor și serviciilor prietenoase cu natura (locul 7 pentru fiecare). La capitolul salariu și calitatea vieții, Germania s-a clasat printre primele zece țări (pe locul 9).\n\nÎn topul preferințelor din acest an privind destinațiile agreate de expații din întreaga lume, clasificate în funcție de calitatea vieții, s-a clasat Mexicul, urmat de Spania și Panama. Despre cele 3 țări, străinii au declarat că se simt foarte bine, exact ca acasă, în timp ce, la polul opus se află Turcia, Norvegia și Kuweit.​",
        "label": "Germania"
    },
    {
        "title": "Noi greve paralizează miercuri Germania! - GermaniaMea.ro",
        "content": "Miercuri, autobuzele și trenurile din cinci state federale germane vor opri motoarele, deoarece Ver.di se pregătește să inițieze negocieri suplimentare cu Deutsche Eisenbahn e.V la sfârșitul lunii aprilie, potrivit iamexpat.de\n\nDupă prima rundă de negocieri nereușită, Ver.di a anunțat că o grevă de avertisment pentru autobuze și trenuri ( Warnstreik ) va avea loc miercuri, 26 aprilie, în cinci state federale. Călătorii din Schleswig-Holstein, Saxonia Inferioară, Renania de Nord-Westfalia, Bavaria și Baden-Württemberg trebuie să se aștepte la întârzieri serioase și anulări.\n\nAproximativ 40 de asociații de transport vor lua parte la grevă, care include membri ai Eisenbahn-Tarifvertrag (ETV). Asta înseamnă că în cele cinci landuri vor fi afectate doar trenurile regionale și transportul public local. Warnstreik este programat din punct de vedere tactic pentru doar două zile înainte ca Ver.di să reia negocierile salariale în Hesse.\n\nPrin apelul la grevă, Ver.di îi sprijină pe cei aproximativ 5.000 de angajați din transport care cer o creștere a salariului cu 550 de euro pe lună pentru următoarele 12 luni. În prezent, o creștere a salariului cu 4,8% de 150 de euro pe lună este programată abia pentru jumătatea anului 2024.\n\n„Angajații și familiile lor au fost puternic afectați de creșterea prețurilor în ultimele luni”, a subliniat liderul negocierilor, Volker Nüsse, într-o declarație pe site-ul Ver.di. „Trebuie să existe o creștere considerabilă pentru a ajunge din urmă prețurile recente. Warnstreik ar trebui să facă presiuni asupra angajatorilor pentru a face o ofertă considerabil mai bună în următoarea rundă de negocieri”, a explicat Nüsse.\n\nCa parte a apelului său pentru sprijinirea personalului în grevă, Nüsse a adăugat: „Lucrătorii care fac parte din ETV fac munca viitorului, care este deosebit de importantă în contextul crizei energetice și climatice, dar condițiile lor de muncă nu reflectă importanța joburilor lor.”\n\nToată această situație vine după ce luni au fost organizate greve pe aeroporturile Berlin-Brandenburg şi Hamburg.\n\nPână acum, angajatorii au contracarat oferta cu promisiunea a douăsprezece plăți lunare fără taxe de 160 euro - precedate de o sumă forfetară fără taxe de 1.080 euro - și o creștere a salariului cu 4,8% de la jumătatea anului 2024. De asemenea, ei doresc ca acordul să fie valabil pe 28 de luni în loc de 12.\n\nÎn alte părți ale sectorului de transport german, disputele continuă - de la cele ale EVG cu privire la salariile din sectorul feroviar până la revendicări pentru bonusuri mai bune pentru orele suplimentare în aeroporturi. Departe de a se termina, se simte ca și cum haosul transporturilor din Germania ar putea fi abia la început.\n\nCe s-a întâmplat cu disputele salariale din weekend?\n\nDe câteva săptămâni, sindicatul Verdi a fost implicat în negocieri dure salariale pentru lucrătorii din sectorul public, inclusiv pentru angajații companiilor locale de transport.\n\nWeekend-ul trecut, cele două părți au ajuns în sfârșit la o înțelegere - ajutate de un comitet de arbitraj terț care a prezentat acordul final, informează TheLocal.de.\n\nAutoritățile locale au convenit să obțină o sumă forfetară fără taxe de 3.000 de euro în rate lunare până în februarie 2024 și apoi să ofere lucrătorilor o creștere salarială cu 5,5% sau un minim de 340 de euro în plus pe lună.\n\nDeși acordul va fi văzut ca o victorie de mulți angajați, cu toate acestea nu atinge creșterea salarială de 10,5% (sau minim 500 de euro pe lună) pe care o dorea Verdi.\n\n„Prin decizia noastră de a intra în acest compromis, am ajuns la limitele toleranței noastre”, a declarat duminică Frank Werneke, șeful sindicatului Verdi.\n\nCât va mai continua haosul din transporturi?\n\nPrimăvara în Germania pare să fie cu siguranță sezonul de expirare a contractelor colective, ceea ce înseamnă că sindicatele sunt în prezent angajate în numeroase discuții în același timp pentru a încerca să obțină cea mai bună înțelegere posibilă.\n\nÎn condițiile în care personalul aeroportului și cel feroviar încearcă să asigure o creștere semnificativă a salariilor și condiții de muncă mai bune pentru următorii ani, și în săptămânile următoare vor avea loc, probabil, numeroase greve de avertisment.\n\nDacă totuși nu reușesc să ajungă la un acord, asta ar putea duce la ceea ce sunt cunoscute sub numele de „greve generale”.",
        "label": "Germania"
    },
    {
        "title": "Devine Germania o țară „cu salarii mici”? - GermaniaMea.ro",
        "content": "Din ce în ce mai mulți oameni sunt nevoiți să-și ia un extra job pentru a se descurca în Germania, deoarece multe salarii sunt prea mici pentru a ține pasul cu costurile vieții.\n\nPeste 3,5 milioane de oameni din Germania au mai mult de un loc de muncă - o cifră care s-a dublat în ultimii 20 de ani. Problema este agravată de inflația ridicată care, în 2022, a atins o medie de 7,9% - cel mai înalt nivel de la reunificarea Germaniei.\n\nPotrivit lui Philipp Schumann, secretarul general al sindicatului de servicii Verdi, Germania devine o „țară cu salarii mici”.\n\n„Cu un salariu minim de 12 euro, să lucrezi cu normă întreagă timp de 42 de ore pe săptămână, câștigi ceva mai puțin de 2.200 de euro. Asta înseamnă doar aproximativ 60% din venitul mediu din Germania și nu este suficient pentru a-ți câștiga existența,\" a declarat acesta pentru Taggeschau, citat de TheLocal.de.\n\nEl a mai spus că s-ar putea ca piața forței de muncă din Germania să ajungă în curând să semene cu cea din SUA - din ce în ce mai mulți oameni să-și asume mai multe locuri de muncă pentru a se putea descurca financiar.\n\nEl a spus că doar atunci când cei afectați vor câștiga aproximativ 80% din venitul mediu, abia atunci nu vor mai avea nevoie de două sau mai multe locuri de muncă. Dar, pentru ca acest lucru să se întâmple, salariul minim ar trebui să crească la aproximativ 17 până la 18 euro pe oră!\n\nCând salariul minim a fost majorat la 12 euro pe oră la 1 octombrie 2022, mulți au sperat la o îmbunătățire a nivelului lor de trai. Dar creșterea inflației a spulberat aceste speranțe.\n\nPotrivit celui mai recent „raport asupra sărăciei” al Organizației pentru Ajutoare Sociale Egale ( paritätischem Wohlfahrtsverband ) din 2022, 16,9% din populația Germaniei a fost afectată de sărăcie, iar tendința este în creștere, deoarece prețurile în creștere bruscă din ultimele luni fac din ce în ce mai mulți muncitori săraci.\n\nFenomenul mai multor joburi deodată afectează oameni din toate mediile educaționale și nu se mai limitează doar la angajații din sectoare cu salarii mici.\n\nSursa citată dă exemplul lui Olaf Karg, care a studiat dreptul social și a lucrat ca broker ipotecar până la sfârșitul anului trecut. Cu toate acestea, din cauza creșterii ratelor dobânzilor, afacerea lui s-a prăbușit, iar de atunci lucrează în mai multe locuri.\n\nLucrează ca asistent de sunet la conferințe, DJ și tehnician medical de urgență.\n\n„În cele mai proaste luni, am avut nevoie de sume mari de euro, de ordinul miilor. Cu un singur loc de muncă, nu m-aș fi descurcat\", a spus bărbatul de 53 de ani despre situația sa financiară.\n\nPotrivit raportului, landurile cele mai afectate de sărăcie sunt Bremen, Berlin şi Mecklenburg (Pomerania Inferioară). La polul opus se află Baden-Württemburg şi Bavaria – al doilea şi al treilea cel mai bogat land, potrivit Produsului Intern Brut. Singurele landuri germane care au văzut o scădere mică a nivelului sărăciei sunt din est, mai precis Saxonia-Anhalt şi Brandenburg.",
        "label": "Germania"
    },
    {
        "title": "Germania: Cum au fost escrocați zeci de români prin metoda „fotografia”? - GermaniaMea.ro",
        "content": "În ultima perioadă, o metodă de înșelăciune folosită și în trecut și foarte banală face victime printre românii care au comandat produse online din Germania. Păgubiții sunt cei care au plătit sume consistente pentru utilaje agricole, mașini de construcții ca mini-excavatoare, sau rulote, informează Bild.de.\n\nEscrocii, care profită de naivitatea sau buna-credință a clienților, sunt chiar nemți. Ofertele la prețuri tentante sunt, de fapt, false. Mai exact, impostorii postează pe internet fotografii cu astfel de bunuri, dar care nu le aparțin.\n\nCentrul European al Consumatorilor din Germania (EVZ) avertizează împotriva acestei fraude, denumită și ”fotografia”, care a luat tot mai multă amploare. Reclamele false pot fi găsite atât pe platforme speciale mari de vânzări de vehicule (Autoscout24.de, mobile.de, autouncle.de sau romoto.de), cât și pe site-uri de anunțuri clasificate.\n\nÎn urma plângerilor, autoritățile din Germania au constatat că, la tranzacții, escrocii emiteau facturi false.\n\nUn român, care s-a numărat printre cei înșelați de infractorii din Germania, a povestit cum a plătit 13.000 euro pentru a primi un utilaj. A așteptat o perioadă de timp fără să se întâmple nimic, după care a constatat că la numărul de contact postat în anunțul de vânzare, nu mai răspunde nimeni.\n\nDupă investigații amănunțite, bărbatul – originar din Blaj - a descoperit că nu era singura victimă. Un alt român a plătit mii de euro pentru un utilaj. Nici la doi ani după efectuarea plății, nu a primit nimic.\n\nPentru consumatori, frauda publicitară nu este întotdeauna evidentă la prima vedere. La ce e bine să fiți atenți:\n\nDacă se aplică unul sau mai multe dintre aceste puncte, ar trebui să vă abțineți de la a achiziționa ceva, conform EVZ. Oricine a căzut în această capcană are șanse mici să-și recupereze banii pe care i-a plătit deja.",
        "label": "Germania"
    },
    {
        "title": "Evenimente de neratat în noiembrie 2024, în Germania! - GermaniaMea.ro",
        "content": "De la festivaluri medievale la evenimente de cărți și filme, dar și începutul sezonului Piețelor de Crăciun - există câte un eveniment potrivit pentru fiecare în Germania, în luna noiembrie.\n\nGermaniaMea.ro vă face o trecere în revistă a celor mai importante evenimente!\n\nDortmund Hansemarkt (Piața Hanseatică) este întotdeauna un punct culminant al toamnei în calendarul de evenimente al celui mai mare oraș din zona Ruhr. Festivalul istoric și cultural transportă vizitatorii înapoi în timp în epoca hanseatică, o perioadă în care orașul era un membru important al Ligii Hanseatice, care era o rețea comercială medievală de orașe.\n\nÎn timpul Hansemarkt, centrul orașului se transformă într-o piață plină de viață, care prezintă comerțul tradițional și cultura din acea perioadă istorică. Vizitatorii pot căuta produse artizanale și tradiționale, inclusiv bijuterii, imprimeuri indigo, articole din piele și multe altele.\n\nExistă, de asemenea, o mulțime de oferte culinare, spectacole culturale și divertisment pentru toate vârstele, cum ar fi artiști de stradă și programe speciale pentru copii.\n\nJazzfest Berlin împlinește 60 de ani în acest an, ceea ce îl face unul dintre cele mai vechi festivaluri de jazz din Europa. Muzicieni internaționali din întreaga lume se vor aduna pentru a concerta la House of Berliner Festspiele și în alte locații din Capitală din ultima joi din octombrie până în primul weekend din noiembrie.\n\nMotto-ul din acest an este „Still Digging”. Printre marile nume ale festivalului se numără americanii Marilyn Crispell și Joe McPhee, imaginea simbol a underground-ului - japonezul Otomo Yoshihide și Joachim Kühn, care va prezenta în premieră noul său trio francez.\n\nÎn fiecare noiembrie, o sărbătoare medievală în onoarea doctorului Martin Luther (numită Luthers Geburtstag sau ziua de naștere a lui Luther) se desfășoară în piața istorică din Lutherstadt Eisleben. Se spune că această sărbătoare medievală datează din 1521, ceea ce o face cel mai vechi festival popular din regiunea centrală a Germaniei.\n\nÎn weekend, piața istorică capătă o ambianță medievală vibrantă, cu o mulțime de forme de divertisment din timpuri străvechi, inclusiv ghicitori, lupte între cavaleri, jongleri, menestreli și multe altele.\n\nAllerheiligenkirmes , sau Târgul Tuturor Sfinților, este un festival unic care are loc în orașul Soest din Renania de Nord-Westphalie în fiecare lună noiembrie. Aduce atmosferă modernă de carnaval iluminată cu neon, aflată într-o juxtapunere puternică cu casele istorice cu cherestea și cu catedrala veche de aproape 1.000 de ani care mărginesc străzile din centrul orașului.\n\nAcesta fiind cel de-al 686-lea Târg al Tuturor Sfinților, acest festival își are rădăcinile într-o tradiție care datează de când Soest era un oraș hanseatic proeminent.\n\nOcupând 50.000 de metri pătrați, este cel mai mare târg de oraș vechi din Europa, iar aici vă veți putea bucura de plimbări palpitante, dar și de o mulțime de delicii locale gustoase. Unul dintre atracțiile culinare ale târgului este lichiorul de miere, care este servit în pahare de shot din wafe și acoperite cu ciocolată.\n\nHeiligengeistfeld din Hamburg prinde viață de trei ori pe an pentru evenimente mari tip festival, iar în sezonul de iarnă este momentul pentru Hamburger Winterdom.\n\nVizitatorii târgului se pot bucura de o gamă variată și irizată de atracții, inclusiv carusele pentru copii, diferite cabine de jocuri, standuri de gustări, tarabe cu dulciuri și băuturi. Și nu ratați artificiile captivante care luminează serile de vineri.\n\nArt Cologne este o expoziție internațională de artă care se desfășoară pe parcursul a patru zile și include galerii de artă marcante din întreaga Europă și nu numai.\n\nExpoziția de anul acesta prezintă 175 de galerii și dealeri din 24 de țări, cu o creștere deosebită a galeriilor noi față de anii precedenți, potrivit organizatorilor expoziției.\n\nImediat după ce se încheie Art Cologne, începe ceea ce este, probabil, cel mai cunoscut eveniment anual al orașului – Carnavalul.\n\nExact la ora 11:11, pe 11 noiembrie, va începe Carnavalul din Köln și mii de oameni se vor strânge, îmbrăcați în costume deosebite la Heumarkt și Alter Markt din Köln pentru a sărbători.\n\nUn mare program de scenă - inclusiv spectacole cu cele mai îndrăgite melodii din Köln - se va desfășura până la ora 19:00 la Lanxess Arena, iar apoi petrecerile se mută în pub-urile orașului.\n\nÎn timp ce octombrie are faimosul târg de carte de la Frankfurt, noiembrie are Salonul de carte din München, care ocupă un loc important în topul evenimentelor literare germane.\n\nPotrivit site-ului web al evenimentului: „Peste 18 zile și seri, peste 200 de edituri vor prezenta peste 13.000 de romane, cărți de bucate, literatură de călătorie, cărți pentru copii și tineri... [și multe altele].”\n\nAnul acesta, expoziția de carte din München poate fi găsită în Haus der Kunst, editorii prezentându-și cărțile în aripa de vest, între orele 8:00 și 22:00.\n\nFilmfest Düsseldorf este găzduit de studenții de media și studii culturale de la Universitatea Heinrich Heine și a devenit unul dintre cele mai mari și mai cunoscute festivaluri de scurtmetraje din țară.\n\nÎn primele două zile, proiecțiile de festival vor fi prezentate în cea mai mare sală de curs a universității, iar apoi în a treia și ultima seară, filmele vor fi difuzate la Zakk (Centrul pentru Acțiune, Cultură și Comunicare).\n\nCompetiția de scurtmetraje este deschisă tuturor cineaștilor care nu au lansat mai mult de cinci filme anterior, iar toate filmele prezentate vor avea o durată cuprinsă între 3 și 30 de minute.\n\nDe la sfârșitul lunii noiembrie: Diverse piețe de Crăciun\n\nPoate fi greu de crezut că este din nou aproape acel moment al anului, dar Crăciunul este aproape. Și în Germania, asta înseamnă piețele de Crăciun și de iarnă.\n\nMulte piețe de Crăciun se deschid în ultimul weekend din noiembrie, dar unele piețe se deschid mai devreme sau mai târziu, în funcție de tradițiile locale.\n\nPiețele de Crăciun din Köln, de exemplu, sunt cunoscute pentru că dau startul cel mai devreme – anul acesta pe 18 noiembrie.\n\nFestivalul de iarnă Tollwood din München (care mai este denumit și „piața alternativă de Crăciun” a orașului) se deschide pe 26 și este marcat de teatru, muzică și chiar spectacole de circ.\n\nPrintre cele mai faimoase piețe de Crăciun se numără Christkindlesmarket din Nürnberg, care începe pe 29, unde veți găsi decorațiuni tradiționale și făcute manual, precum și mâncăruri tradiționale - turtă dulce, marțipan - și, desigur, o mulțime de sortimente de cârnați, faimoși în oraș.\n\nDe neratat este și Piața de Crăciun din Cheile Ravennei din Pădurea Neagră, care a câștigat o oarecare notorietate datorită locației sale pitorești, ascunsă într-o vale împădurită sub un viaduct feroviar înalt de 40 de metri.\n\nDar adevăratul secret al Piețelor de Crăciun din Germania este că, uneori, piețele mai mici din satele mai puțin cunoscute ale țării pot crea o experiență unică și lipsită de forfota din piețele mari pline de turiști. Așadar, înainte de a aranja să călătoriți în toată țara, vă recomandăm să verificați evenimentele care au loc în orice orășel sau oraș din apropierea zonei pe care doriți s-o vizitați.\n\nVorbind despre activitățile de Crăciun, iată una despre care poate nu ați auzit. Grădinile de Crăciun sunt amenajate în mai multe orașe germane, printre care: Augsburg, Berlin, Dresda, Hamburg, Hanovra, Insula Mainau, Karlsruhe, Koblenz, Leipzig și Stuttgart.\n\nÎn fiecare locație, sunt amenajate instalații de lumină și sunet pentru a transforma o grădină locală sau o zonă de parc într-o lume feerică pentru a vă bucura împreună cu prietenii sau familia, poate într-o seară de sfârșit de noiembrie.",
        "label": "Germania"
    },
    {
        "title": "Care sunt cele mai „proaste” orașe germane pentru străini? - GermaniaMea.ro",
        "content": "În timp ce Valencia își adjudecă și în acest an titlul de „cel mai bun oraș” pentru cei care lucrează în afara granițelor țării lor (la fel ca în 2020), în sondajul anual efectuat de Expat Insider de la InterNations - o comunitate online pentru expați - nu este inclus în „top 10 cele mai populare orașe pentru străini” niciunul din Germania.\n\nDe precizat că topul s-a bazat pe un sondaj efectuat în februarie 2024, înainte ca inundațiile să lovească Valencia și împrejurimile, ucigând aproape 230 de persoane.\n\nSondajul a fost efectuat pe 12.543 de persoane de 175 de naționalități care trăiesc în străinătate în 174 de țări, informează iamexpat.de.\n\nEvaluarea clasamentului este împărțită pe cinci categorii; calitatea vieții, ușurința de a se instala, munca în străinătate, finanțele personale și elementele de interes ale expaților.\n\nHamburg a fost desemnat al doilea cel mai nepopular oraș internațional pentru străini, după Vancouver – Canada, ocupând un rușinos loc 52. Frankfurt a ocupat locul 45, Berlin - locul 46, Köln pe locul 48, Munchen pe locul 50, ultimul. Doar un oraș german, numit în clasament, a reușit să scape, detașându-se de ultimul loc, și anume Düsseldorf - locul 41.\n\nProblemele cu care se confruntă străinii în Germania sunt viața digitală aproape inexistență, birocrația din administrație, găsirea unei locuințe accesibile financiar și cerințele privind cunoașterea limbii germane.\n\nMai precis, încercările lente ale Germaniei de a digitaliza serviciile guvernamentale, inaccesibilitatea tot mai mare a majorității orașelor - în special Hamburg și München - la serviciile medicale prompte și lipsa oportunității de a închega noi prietenii, au fost toate citate ca principalele nemulțumiri.\n\n„Adesea, documentele trebuie trimise prin poșta sau trebuie să mergi personal la un birou pentru a te lămuri mai bine. Și există adesea timpi lungi de așteptare pentru întâlniri de orice fel (cu agenții guvernamentale, medici etc.)”, a declarat un ucrainean din Berlin pentru InterNations.\n\nTotuși, o bilă albă dată de expați și pentru care sunt recunoscători este protecția angajaților Germaniei și atitudinile sănătoase față de muncă.\n\n„Germania pune foarte mult accent pe echilibrul dintre viața profesională și viața privată; există o securitate ridicată a locurilor de muncă și un sistem încurajator de asistență socială”, a spus un locuitor din Sierra Leone care locuiește la Munchen.\n\nÎn sondajele InterNation din ultimii ani, Germania a fost numită „nefericită și singuratică”, „țara cea mai dificilă pentru a începe o nouă viață”, „tehfobică și neprietenoasă” și „izolantă și tensionată”. Descrieri departe de sondajul din 2014, care au făcut ca Germania să fie numită a 12-a cea mai bună țară din lume pentru străini.\n\nIndiferent dacă este eficient sau nu, coaliția SPD-Verzi-FDP - acum distrusă - a lui Olaf Scholz, a urmărit o ușoară rebranduire a Germaniei ca țară prietenoasă cu migrații, aprobând legea dublei cetățenii, legea privind migrația calificată și introducerea Chancenkarte.\n\nÎntre timp, crizele naționale - cum ar fi deficitul de muncitori, situația locuințelor, inflația și scăderea pieței de export a Germaniei - pe fundalul crizelor internaționale - escaladarea războiului în Ucraina și Palestina și schimbările climatice - arată că viața devine din ce în ce mai grea pentru toată lumea din Germania.",
        "label": "Germania"
    },
    {
        "title": "De ce avertizează Ryanair că va părăsi Germania? - GermaniaMea.ro",
        "content": "Este o presiune foarte mare zilele acestea pe piața navigației aeriene din Germania, multe companii – în special low-cost – amenințând cu retragerea și încetarea activității din cauza costurilor mult prea mari din industrie.\n\nIeri, Ryanair, cea mai mare companie low-cost din Europa, a avertizat guvernul federal că dacă nu reduce taxa de trafic aerian, își va limita oferta de pe aeroporturile germane cu încă 10%, ceea ce înseamnă 1,5 milioane de locuri pierdute pentru vara 2025.\n\n„Piața de călătorii aeriene a Germaniei este distrusă și are nevoie de o reabilitare urgentă. Germania și-a recuperat doar 82% din traficul său pre-Covid, ceea ce este de departe cea mai proastă performanță a oricărui stat UE. Ca urmare a acestor taxe/comisioane guvernamentale mari (cele mai mari din Europa) și a monopolului costurilor mari practicate de Lufthansa, cetățenii germani plătesc acum cele mai mari tarife aeriene din Europa”, a declarat Eddie Wilson, CEO Ryanair, într-un comunicat de presă.\n\nÎn timp ce alte piețe din UE, cum ar fi Ungaria, Italia, Polonia și Suedia, reduc sau elimină tarifele pentru aviație, taxa de trafic aerian a Germaniei, care a crescut recent cu 24%, este a doua cea mai mare din UE și dăunează industriei de călătorii aeriene din Germania. Recuperarea călătoriilor aeriene din Germania rămâne cu mult în urma restului Europei, cu doar 82% din nivelurile sale de dinainte de Covid - cel mai scăzut din Europa.\n\nÎn plus, pe lângă eliminarea taxei de trafic aerian, Ryanair a apelat la Guvern și să reducă de urgență tarifele ATC în creștere, care s-au dublat din 2019, și să amâne creșterea cu 50% a taxelor de securitate, programată pentru ianuarie 2025.\n\n„Aceste taxe guvernamentale foarte mari continuă să dăuneze călătoriilor aeriene germane, turismului, economiei și consumatorilor”, se mai arată în comunicatul de presă.\n\nRyanair nu este singura voce critică. Recent, Asociația Germană a Aeroporturilor ADV s-a plâns și ea de costurile mari și a cerut o schimbare a politicii, precum și un moratoriu asupra costurilor pentru aviație.\n\nLa rândul său, Oficiul Federal de Statistică vine să confirme că tarifele biletelor de avion din Germania sunt ridicate. În timp ce prețurile pe distanțe lungi au scăzut ușor în prima jumătate a anului 2024, zborurile europene au fost încă cu 2,7% mai scumpe decât în ​​perioada cu prețuri foarte mari de anul trecut.\n\nÎn luna mai, Guvernul federal a decis să scumpească taxa de bilet pentru companiile aeriene, cu scopul de a astupa găuri financiare în buget. În cele mai multe situații, aceste taxe au fost transferate călătorilor. Astfel, fiecare pasager care zboară către și dinspre aeroporturile germane plătește acum între 15,53 euro și 70,83 euro taxe pentru biletul său.\n\nLa acel moment, analiștii din industria aeronautică catalogau această decizie drept „o nebunie politică”. O practică total nesănătoasă atâta timp cât Executivul condus de Scholz a anunțat majorarea taxei de trafic aerian după ce pasagerii rezervaseră deja bilete.\n\nTotodată, ei avertizau că majorarea taxelor va împiedica obiectivul industriei aeriene din Germania de a atinge emisiile nete de carbon zero până în 2050.",
        "label": "Germania"
    },
    {
        "title": "Înapoi în România! Este posibilă rambursarea contribuției la pensia germană? - GermaniaMea.ro",
        "content": "Dacă ai lucrat câțiva ani în Germania, probabil că ai contribuit cu o sumă decentă la fondul tău de pensii. Dar dacă plănuiești să te întorci în România, înainte de a împlini vârsta de pensionare, e bine de știut ce se întâmplă cu contribuțiile plătite la sistemul german de pensii și dacă ești eligibil pentru rambursare.\n\nGermaniaMea.ro - un site pentru românii care caută de muncă în Germania - îți explică în ce condiții...\n\nAngajații cu normă întreagă din Germania sunt, în general, obligați să contribuie cu aproape o cincime din venitul lor la un fond de pensii. Contribuțiile de pensionare necesare sunt menite să vă sprijine mai târziu în viață, iar dacă intenționați să vă pensionați în Bundesrepublik, probabil că așa se va și întâmpla. Dar pentru cei care părăsesc Germania înainte de pensionare, recuperarea fondurilor de pensii poate deveni puțin complicată, informează TheLocal.de.\n\nMutarea pensiilor este cea mai ușoară între țările UE. Lucrătorii care se mută din Germania în altă țară din UE își vor putea combina contribuțiile la pensia germană cu cele pe care le fac în noua țara/țara de origine, așa cum este impus de legislația UE.\n\nDe exemplu, dacă ați lucrat și ați contribuit la pensie în Germania timp de doi ani, apoi v-ați mutat în România și ați lucrat încă trei ani, pensia dvs. totală va fi egală cu valoarea de cinci ani de contribuții.\n\nAcelași lucru este valabil și în sens invers, pentru lucrătorii din alte țări UE care se mută în Germania. Norvegia, Islanda, Liechtenstein și Elveția aplică și ele aceste reguli.\n\nCerința minimă care se aplică aici este că trebuie să fi lucrat cel puțin un an în fiecare țară pentru ca aceste contribuții să fie transferabile.\n\nCu toate acestea, în conformitate cu legislația UE menționată mai sus, timpul petrecut lucrând în diferite țări UE poate fi combinat. Deci, dacă ați lucrat doi ani în Italia și trei ani în Germania, ați depășit totuși pragul de cinci ani pentru retragerea pensiei.\n\nAșadar, dacă ați plătit contribuții timp de 5 ani sau mai mult, nu veți putea solicita o rambursare, dar aveți dreptul de a solicita și primi o pensie lunară la împlinirea vârstei de pensionare din Germania.\n\nConform Deutsche Rentenversicherung, pentru a obține o pensie în Germania este obligatoriu să fii contribuit la fondul de pensii pentru o perioadă minimă de cinci ani și aceasta este o precondiție pentru eligibilitate. Și totuși, acest aspect nu garantează automat o pensie. Cel mai important de reținut este ca persoanele interesate să atingă vârsta standard de pensionare din Bundesrepublik.\n\nPe de altă parte, valoarea pensiei este strâns legată de veniturile din timpul anilor de muncă și sumele contribuite. Spre deosebire de alte țări, în Germania nu există o pensie minimă stabilită legal.\n\nVeți primi o rambursare pentru toate plățile făcute pentru pensie – aproximativ 9,3% din venitul brut. Dacă decideți să încasați banii, contribuțiile angajatorului dvs. nu vor fi rambursate.\n\nPentru a obține rambursarea pensiei trebuie să aplicați pentru ea printr-o cerere depusă la Biroul Federal de Pensii. În acest fel, raportați de fapt Deutsche Rentenversicherung că ați părăsit Germania.\n\nPentru a obține o rambursare a pensiei aveți nevoie în principiu de Lohnsteuerbescheinigung sau fluturașul primit de la toate locurile de muncă pentru fiecare an fiscal, certificatul de înregistrare și de anulare a înregistrării din Germania, cartea de identitate/pașaportul. E posibil ca, ulterior, biroul Public de Pensii să emită solicitări suplimentare de documente.\n\nÎn medie, este nevoie de aproximativ 6 luni pentru o procesare de către Biroul German de Pensii. Acest lucru se calculează de la primirea documentelor dvs. de către autoritățile germane. Timpul real poate varia de la caz la caz.\n\nOricum, după ultima contribuţie pentru pensie, trebuie să așteptați 24 de luni pentru a solicita o rambursare. Ultima plată este de obicei la o lună după ultima zi de muncă.",
        "label": "Germania"
    },
    {
        "title": "Amendă usturătoare pentru un șofer român în Germania! Ce regulă a încălcat? - GermaniaMea.ro",
        "content": "În urma unui control de rutină al polițiștilor din Germania pe A10, un șofer român de tir a primit, zilele trecute, o amendă uriașă.\n\nBărbatul a fost oprit la ora 8 dimineața la un punct de control, în parcarea Krämerforst. Poliția din Brandenburg a evaluat digital timpul de conducere și de odihnă al șoferului în cauză și a descoperit încălcarea normelor., presseportal.de.\n\nMai exact, în loc să conducă nouă ore pe zi, așa cum cer regulile, românul a condus de multe ori și peste 24 de ore, fără întrerupere. Încălcarea acestor reguli pot provoca adevărate tragedii pe şosele, însă angajaţii şi firmele la care lucrează nu mai ţin cont de nimic când vine vorba despre bani.\n\nÎn cazul de față, se pare că șoferul român a plecat duminică, la ora 14, din Franța, trecând prin Belgia, până în Germania. A ajuns luni dimineață, în jurul orei 4, fără pauză.\n\n„În ultimele 28 de zile, la șoferul amendat au fost depistate diverse depășiri ale timpului de conducere. Timpii de conducere au fost adesea mai mari de 24 de ore. De exemplu, un tur a durat în jur de 34 de ore, cu doar două pauze de maxim două ore. În total, șoferul parcurse peste 11.600 de kilometri în Polonia, Germania, Belgia, Franța și Spania în perioada 2 – 30 septembrie 2024”, se arată într-un comunicat emis de Biroul de presă al Poliției Brandenburg.\n\nMai mult, sistemul de evacuare al camionului era modificat şi manipulat.\n\nÎn urma acestor descoperiri, românului i-a fost impusă o perioadă de odihnă la locul controlului, iar acesta a primit o amendă considerabilă - 52.000 de euro. Acesta a fost obligat să plătească pe loc 6.500 de euro, urmând ca și firma de transport pentru care lucra să fie sancționată și mai dur.\n\nUn caz asemănător a avut loc săptămâna trecută în landul Turingia, pe A38, în care implicat este tot un șofer român de tir. Acesta circula în direcția Göttingen când a fost oprit de polițiștii germani pentru că circula cu viteză excesivă, asta deși dădea semne de oboseală. Oamenii legii l-au scos de pe șosea, i-au blocat roțile și l-au trimis să se odihnească, informează presseportal.de. Asta nu înainte de a plăti o amendă de câteva mii de euro bune.\n\nPotrivit poliției germane, șoferul român a circulat cu o viteză medie de peste 100 km/ h și o viteză maximă de 110 km/ h în acea zi.\n\nConform normelor europene, șoferii de TIR au voie să conducă maxim 9 ore pe zi, cu posibilitatea extinderii la 10 ore de două ori pe săptămână. Încălcarea acestor reguli poate atrage sancțiuni severe. Spre exemplu, o cursă de 24 de ore atrage după sine o amendă de aproape 2.000 de euro.",
        "label": "Germania"
    },
    {
        "title": "Toată Germania e în alertă cu ocazia Warntag - GermaniaMea.ro",
        "content": "Joi, 14 septembrie, Germania se pregătește pentru situații de urgență. Astfel, toate sirenele și telefoanele vor suna în întreaga țară pentru a marca „Ziua de Alertă“ (Warntag), un bun exercițiu pentru locuitorii din Republica Federală să știe cum să reacționeze în caz de dezastre sau război. Cât de reușită va fi această zi și de ce este nevoie de ea, în primul rând?\n\nÎn timpul Warntag-ului de joi, aproximativ 38.000 de sirene vor fi disponibile la nivel național pentru alarma de testare, pe lângă alte metode de avertizare a oamenilor din Germania în cazul unui posibil dezastru.\n\nÎn jurul orei 11, Oficiul Federal pentru Protecție Civilă și Asistență în caz de Dezastre (BBK) va declanșa o alarmă de test. Alerta va fi apoi transmisă prin aplicații de avertizare, posturi de radio și televiziune, precum și prin intermediul a aproape 6.600 de panouri de afișare digitale controlate direct de BBK.\n\nCu toate acestea, vor mai trece câteva luni până când cel puțin unele dintre sirene vor putea fi controlate la nivel central, a declarat președintele BKK, Ralph Tiesler, într-un interviu acordat Agenției Germane de Presă (DPA), citat de TheLocal.de.\n\n„Sirenele trebuie să fie declanșate de centrele de control ale municipalităților; așa că cineva din centrul de control trebuie să apese în continuare un buton\", a spus Tiesler\n\nAcesta este și motivul pentru care, de exemplu, alarma cu sirenă nu vine în același moment cu avertizarea prin aplicație sau transmisie celulară în care toate telefoanele mobile primesc o alertă de sonerie puternică, indiferent dacă sunt sau nu înregistrate pentru aceasta.\n\n„Scopul nostru este să creăm posibilitatea ca în viitor toate sirenele care sunt fezabile din punct de vedere tehnic să poată fi controlate direct de guvernul federal”, a spus Tiesler.\n\nCu toate acestea, nu este încă sigur dacă acest lucru va fi cazul la timp pentru următoarea zi de avertizare din septembrie 2024.\n\nCât de obișnuite sunt avertismentele la nivel național în Germania?\n\nÎn practică, avertismentele la nivel național - în afară de alertele de exercițiu - sunt o excepție. În mare parte, avertismentele în Germania sunt emise la nivel local sau regional, de exemplu pentru inundații sau incendii forestiere.\n\nDe asemenea, numărul de alerte de testare din Germania sunt puține în comparație cu multe alte țări. Țările de Jos/Olanda, de exemplu, au o densitate similară de sirene în raport cu dimensiunea teritoriului său național, unde se declanșează o alarmă de test în prima zi de luni a fiecărei luni.\n\nO imagine completă și actualizată a sirenelor funcționale instalate în Germania va fi disponibilă în 2024, a adăugat Tiesler: „Registrul de sirene la nivel național ar trebui să fie disponibil ca o platformă cu date actualizate zilnic în cursul anului viitor”.\n\nNumărul de sirene este mai mare astăzi decât în urmă cu câțiva ani, deși încă nu există deloc sirene în unele părți ale Germaniei. După încheierea Războiului Rece, dispozitivele au fost considerate inutile în multe locuri și nu au mai fost reparate – sau chiar au fost demontate complet. Între timp, însă, se fac eforturi pentru a schimba acest lucru, cu programe de finanțare corespunzătoare dedicate construcției sau reparării sirenelor.\n\nCât de reuşite au fost „Zilele de alertă” în anii trecuți?\n\nÎn timpul primului Warntag la nivel național din 2020, o mulțime de lucruri au mers prost, motiv pentru care șeful BBK la acea vreme, Christoph Unger, s-a văzut nevoit să demisioneze. Al doilea Warntag din 8 decembrie 2022 a fost un succes ceva mai mare.\n\n„Per total, putem fi destul de mulțumiți de o rată de aproximativ 90% pe toate canalele de avertizare”, a spus Tiesler.\n\nÎn trecut, BKK s-a confruntat adesea cu acuzația că a stârnit panică prin apelurile sale pentru autoprotecție. Dar Tiesler a văzut că mentalitatea se schimbă constant.\n\n„Pandemia de Covid-19, dezastrul inundațiilor din Renania de Nord-Westfalia și Renania-Palatinat, dar și războiul de agresiune al Rusiei împotriva Ucrainei au demonstrat că oamenii sunt mai preocupați de măsurile personale de precauție pentru scenariile de criză și dezastre.\"\n\nDe asemenea, avertismentele vor fi emise din nou prin transmisie celulară. Asta înseamnă că toți utilizatorii de telefoane mobile care se află într-o anumită zonă cu dispozitivul pornit primesc un mesaj text însoțit de un zgomot strident - cu condiția ca telefonul să nu fie prea vechi și să fi fost făcute actualizările necesare.\n\nLa Warntag-ul de anul trecut, rata de acoperire a transmisiei celulare a fost de aproximativ 53%, potrivit unui sondaj BKK.\n\nBKK se confruntă, de asemenea, cu problemă presantă și complexă care a apărut în ultimii doi ani: cum se va ocupa de buncăre sau alte adăposturi în cazul unui atac militar, 579 la număr, ținând cont de faptul că bună parte din ele nu mai sunt operaționale din 2007.",
        "label": "Germania"
    },
    {
        "title": "Tot ce se schimbă în noiembrie 2023, în Germania - GermaniaMea.ro",
        "content": "Dacă unii numără zilele până la Crăciun, alții nu se gândesc încă decât la ceea ce îi așteaptă în luna de dinainte de cea mai așteptată sărbătoare a iernii - noiembrie.\n\nCetățenii din Germania să se aștepte la destul de multe schimbări favorabile, de la mai puțină birocrație și bani în plus la salariu, la reduceri substanțiale și noi oportunități de a se bucura de ce e în trend la capitolul modă. Toate par numai bune de a fura startul pregătirilor pentru evenimentele specifice sfârșitului de an.\n\nDetalii despre toate modificările - în articolul pregătit de GermaniaMea.ro, un site pentru românii care caută de muncă în Germania .\n\nAlertele de urgență, disponibile pe toate telefoanele\n\nDin februarie 2023, telefoanele mobile din Germania au primit avertismente de urgență prin intermediul rețelei generale de telefonie mobilă. Așa cum a fost s-a întâmplat și ultima oară cu ocazia „ Warntag ” - „Ziua de Alertă“, telefoanele vor suna puternic cu o alertă și un mesaj text, chiar dacă dispozitivele sunt setate pe „silențios” și fără niciun fel de avertizare specială.\n\nÎnsă începând cu 1 noiembrie va fi disponibil și canalul de difuzare 919, care poate emite alerte și pe dispozitive mai vechi. Chiar și așa, aceste mesaje vor fi difuzate exclusiv în limba germană, spre deosebire de telefoanele mai noi, care le pot traduce în limba setată de utilizator. Funcția de alertă va trebui, de asemenea, configurată manual.\n\nFără semnături pentru eliberarea de acte de indentitate\n\nO nouă lege care intră în vigoare la 1 noiembrie va schimba modul în care se solicită cărți de identitate sau pașapoarte, ca parte a eforturilor Germaniei de a îmbunătăți digitalizarea (da, ați citit bine!).\n\nDin noiembrie, rezidenții germani vor putea confirma primirea unei scrisori speciale („Pin-Brief”), care vă informează că este tipărită cartea de identitate solicitată, fie că este vorba despre un pașaport sau un permis de ședere. Anterior, era necesară o semnătură fizică pentru a fi eliberat un astfel de document. Deși pentru intra în posesia actului de identitate, prezența fizică este încă obligatorie, nu mai este, în schimb, nevoie de o programare separată, care uneori vine cu un timp de așteptare destul de lung.\n\nÎn plus, cartea de identitate poate fi oricând ridicată de la aparatul care îl emite pe baza unui cod.\n\nDin 1998, emisiunea postului public german „ Hauptsache Gesund ” ( Sănătatea în prim-plan ) a fost difuzată în fiecare joi seară. Acesta va mai fi transmisă doar pe 30 noiembrie, deoarece aceasta nu se mai regăsește în noua grilă de programe a ARD. Deocamdată, locul acesteia ar putea fi luat de programul NDR „ Visite ” ( Vizită ), care se concentrează pe teme similare.\n\nÎn atenția iubitoarelor de fashion: dacă până acum ați făcut cumpărături doar online de pe site-ul popularului magazin de haine spaniol, din noiembrie acest lucru va fi posibil și fizic - cel puțin în Dresda. Acolo, un magazin de 890 de metri pătrați își va deschide porțile în Centrum-Galerie. De asemenea, pentru anul viitor este planificat deschiderea unui alt magazin în Westfield Hamburg-Überseequartier. Alte mărci cunoscute ale grupului Intidex, de care aparține Stradivarius, includ Zara, Bershka, Massimo Dutti și Pull & Bear.\n\nDacă doriți să beneficiați mai devreme de rambursarea impozitului, puteți aplica pentru așa-numita reducere a impozitului pe câștig ( Lohnsteuerermäßigung ). În principiu, acest lucru este posibil în orice moment, dar dacă doriți ca cererea să se aplice retroactiv pentru întregul an 2023, aceasta trebuie depusă la fisc până pe 30 noiembrie. Veți avea apoi un venit net mai mare în noiembrie și decembrie.\n\nDe asemenea, puteți aplica direct pentru reducerea impozitului pe venit pentru 2024. Dacă îndepliniți cerințele, veți plăti deja mai puțin impozit luna de lună pe parcursul anului și nu trebuie să așteptați rambursarea după depunerea declarației de impozit pe venit.\n\nFiscul acordă o indemnizație pentru cheltuielile aferente veniturilor dacă totalul cheltuielilor deductibile depășește 1.830 euro în 2023.\n\nIntră în vigoare prima parte a Legii muncitorilor calificați din Germania\n\nÎn prima etapă a noii legi a Germaniei, care facilitează venirea lucrătorilor calificați în Bundesrepublik, atât cei cu pregătire profesională calificată, cât și cu o diplomă academică, pot căuta un loc de muncă, spre deosebire de ceea ce era anterior. Concret, asta înseamnă că ceea ce scrie pe diploma profesională sau universitară nu mai trebuie să corespundă cu angajarea planificată.\n\nPersoanele care dețin un permis de muncă Carte Albastră/ Blue Card dintr-o altă țară a UE vor putea veni în Germania timp de până la 90 de zile în călătorii legate de muncă, fără a avea nevoie de viză. În plus, persoanele care locuiesc într-o altă țară a UE cu o Carte Albastră de cel puțin un an vor putea trăi și lucra pe termen lung în Germania fără a avea nevoie de viză.\n\nPragul de salarizare pentru a primi un Blue Card în primă instanță va fi, de asemenea, redus dramatic.\n\nPuteți anula și/sau schimba asigurarea auto existentă până la sfârșitul lunii noiembrie. „Merită să schimbați asigurarea dacă a mai apărut un șofer în familie sau ați cumpărat o mașină nouă”, scrie ADAC, cea mai mare asociație de asigurări auto din Germania.\n\nDar, în același timp, Clubul Auto German a avertizat consumatorii să verifice atent și în detaliu noile oferte de asigurări, deoarece, deși par tentante, unele pot conține omisiuni înșelătoare.\n\nMai mulți bani pentru stagiarii din sectorul auto\n\nDin noiembrie 2023, Auzubis (stagiarii/ucenicii) în comerțul cu autovehicule vor primi cu 5% mai mulți bani pe lună. Adică aproximativ 70 euro în plus pe lună pentru cursanți.\n\nÎn multe țări, o diplomă universitară este modalitatea cea mai sigură de a începe o profesie. Dar sistemul german „Ausbildung” permite celor aflați la început de drum profesional – inclusiv celor care provin dintr-o altă țară – să dobândească experiență practică într-o companie, în timp ce primesc pregătire la un institut oficial.\n\nPrețurile de abonament ale furnizorului de streaming Disney+ vor fi mai mari în Germania. Din noiembrie, consumatorii pot alege între trei opțiuni: Premium (11,99 euro/lună), Standard (8,99 euro) și Standard cu publicitate (5,99 euro). Până pe 31 octombrie, un abonament - comparabil cu modelul premium - a costat 8,99 euro/lună sau 89,90 euro/an.\n\nEste posibil ca Germania să nu ofere aceeași nebunie de reduceri la diferite produse ca în SUA, dar sunt destul de multe oportunități de a face o afacere bună în noiembrie. Fie că e vorba de „Ziua oamenilor singuri” din 11 noiembrie, „Black Friday” din 24 noiembrie sau „Cyber Monday” din 27 noiembrie, magazinele online și retailerii ademenesc clienții cu campanii de reduceri substanțiale. Unele magazine au anunțat chiar și o întreagă săptămână de „Vinerea Neagră” începând cu 20 noiembrie.",
        "label": "Germania"
    },
    {
        "title": "Studenți români, premiați în Germania pentru un preparat inedit - GermaniaMea.ro",
        "content": "O echipă de studenți români a făcut senzație în Germania, la cel mai mare și mai important târg de produse alimentare și băuturi la nivel mondial – Ecotrophelia Europe 2023, desfășurat în perioada 8-9 octombrie, la Anuga - Koln. Acest eveniment este dedicat exclusiv invențiilor din domeniul alimentar de calitate, destinate consumului uman, prietenoase cu mediul înconjurător.\n\nCosmina-Liliana Ghetla, Răzvan-Andrei Calcan, Beatrice-Angela Gheorghe, Teodora Elena Acsinte, Elena Iuliana Flocea, studenți ai Universității de Științele Vieții „Ion Ionescu de la Brad” din Iași și coordonați de șef lucr. dr. Marius Ciobanu, au primit premiul special pentru Spirit Antreprenorial și strategie de comunicare , pentru Meatatelli (adică Meat tagliatelle).\n\nAșadar, ce înseamnă Meatatelli? Paste făcute în proporție de 65% din carne de porc! La asta se adaugă griș, supă de oase și condimente (sare, piper negru, și oregano), ceapă, plus pudra de sfeclă roșie, care dă culoarea preparatului.\n\n„Meatatelli este un produs realizat de noi la Universitate, un produs inovativ, produs pe care l-am conceput pentru a veni în sprijinul consumatorilor, pentru a găsi forme nutritive într-un produs alimentar, un produs funcțional. Avem un brevet de invenție pentru acest produs și ne bucurăm că am reprezentat România”, a declarat șef lucr. dr. Marius Ciobanu din cadrul Facultății de Agricultură USV Iași.\n\nPotrivit acestuia, premiul obținut de România a fost pentru produs, din punct de vedere antreprenorial, care a reprezentat toate dezideratele și toate caracteristicile pentru această clasificare, un produs care intră într-o optimizare corectă, tehnologică, economică.\n\n„Ideea a plecat de la o mămică a unui copil de doi ani. Ea ne-a spus că copilul ei nu mănâncă decât paste. Aşa ne-am gândit să facem un aliment nutritiv, că pastele… Ştiţi cum e şi cu pâinea. Pâinea te satură, dar nu te hrăneşte”, a mai spus Marius Ciobanu.\n\nMariana Fazenda, membră a juriului EIT Food, acordând premiul, a declarat: „Echipa României a demonstrat o creativitate remarcabilă, o viziune și o energie contagioasă care îi va duce departe! Acesta este esența antreprenoriatului: soluții inovatoare cu multiple forme de valoare. Meatatelli avansează în direcția circularității și a abordărilor cu emisii net zero. Bravo!”\n\nTinerii inventatori își propun ca meatatelli să fie pus mai întâi spre vânzare în magazinul specializat din cadrul universității de la Iași, în 2024, dacă totul merge conform planului.\n\n„Până în 2027, vrem să distribuim produsul către firme din HoReCa şi către producţia de masă”, a declarat studenta Teodora Elena Acsinte.\n\nAstfel, o caserolă de paste din carne, cu o cantitate de 250 de grame, va costa 20 lei.\n\nÎn competiția de la Koln, au fost înscrise 14 echipe din tot atâtea țări europene, locul întâi revenind echipei din Germania, care s-a prezentat în fața juriului cu o băutură slab alcoolizată. Pe locul al doilea s-a clasat echipa din Serbia, care a prezentat un desert din fructe deshidratate, iar pe locul al treilea Spania cu un produs tipul instant „mug cake”.\n\nDe asemenea, Ecotrophelia are ca scop și formarea de personal pentru industria alimentară europeană care să fie bine informat, să gândească ecologic și sustenabil.",
        "label": "Germania"
    },
    {
        "title": "Deții legal pașaport german? Vezi ce avantaje ai! - GermaniaMea.ro",
        "content": "Să deții legal un pașaport german pare o joacă de copii să călătorești în străinătate, fără a mai avea grija vizelor. Ce-l face atât de privilegiat? Ne relevă clasamentul făcut de firma britanică de avocatură Henley & Partners care măsoară anual „puterea” pașapoartelor lumii, în funcție de numărul de țări în care deținătorii pot călători fără a avea nevoie de viză. Indexul se bazează pe date exclusive de la Asociația Internațională de Transport Aerian (IATA).\n\nÎn fiecare an, clasamentul Henley Passport ia în considerare 199 de pașapoarte și 227 de destinații de călătorie din întreaga lume pentru a clasifica naționalitățile care pot călători internațional cu cea mai mare ușurință. Deși clasamentul oficial este publicat de firma de avocatură în fiecare lună ianuarie, acesta este actualizat trimestrial.\n\nCele mai noi date Henley arată că avantajul deținerii pașaportului german a crescut din ce în ce mai mult de la începutul anului 2023. Astfel, Reisepass -ul german este acum clasat drept al doilea cel mai puternic din lume din punct de vedere al accesibilității în alte state, posesorii săi putând călători către 190 de țări, fără viză sau cu una obținută foarte ușor la graniță. Același loc doi este împărțit cu Italia și Spania. Germania a urcat cu un loc față de clasamentul Henley din primul trimestru al anului 2023, când era pe locul trei alături de Spania.\n\nAceasta este o veste bună pentru toți imigranții din Republica Federală care speră să beneficieze de legea cetățeniei germane, care va fi în curând relaxată și care ar putea intra în vigoare până la sfârșitul verii. Când acest lucru se va întâmpla, intervalul de timp în care non-germanii trebuie să locuiască în Germania înainte de a fi eligibili să solicite cetățenia va scădea semnificativ. Noile reguli vor permite, de asemenea, oamenilor să dețină dublă cetățenie - naționalitatea de bază și cea germană.\n\nPrivilegiile pașaportului german pe scena internațională par bune și frumoase, dar, potrivit celor mai noi date Eurostat, mulți nemți nu își pot permite să profite de beneficiile legate de călătorie ale Reisepass-ului lor. Așa cum GermaniaMea.ro a arătat AICI , unul din cinci persoane din Germania nu își poate permite o vacanță de o săptămână, fie că este în țară sau în afara granițelor.\n\nAșadar, potrivit raportului publicat de firma de consultanță Henley and Partners, pașaportul care îți deschide drumul către cele mai multe țări, respectiv 192, este cel de Singapore. Dacă ani trecuți Japonia era lider, anul acesta împarte locul trei cu Austria, Finlanda, Franța, Luxemburg, Coreea de Sud și Suedia, cu accesibilitate către 189 de state.\n\nChiar dacă Japonia nu e și anul acesta fruntașă, deţinerea unui paşaport emis de autoritățile de la Tokyo a fost întotdeauna avantajoasă. Potrivit guvernului japonez, aceasta reflectă imaginea internaţională bună a ţării drept a treia cea mai mare economie a lumii şi una dintre cele mai sigure ţări.\n\nLa polul opus, cele mai slabe pașapoarte din lume sunt cele din Afghanistan cu acces doar către 27 de țări, Irak (29) și Siria (30), state ai căror cetățeni se confruntă cu obstacole birocratice mari înainte de a călători.\n\nCe loc ocupă România în clasamentul călătoriilor fără viză?\n\nChiar dacă România nu este pe podium, și cetățenii ei se pot bucura de intrarea fără viză în majoritatea statelor lumii. Astfel, pașaportul românesc se află pe locul 13, un avans semnificativ față de anii trecuți când a ocupat și locul 21, spre exemplu în 2016, sau locul 17 în 2020). România împarte aceeași poziție cu bulgarii și monegascii.\n\nCetățenii români pot vizita 176 de state fără să aibă nevoie de viză sau să primească viză la intrare.",
        "label": "Germania"
    },
    {
        "title": "Român, condamnat în Germania pentru proxenetism, amenință judecătorul - GermaniaMea.ro",
        "content": "Un român periculos care a exploatat cu brutalitate o tânără, tot româncă, și a forțat-o să se prostitueze, și-a primit condamnarea zilele trecute de la o instanță din Germania. Dezvăluirile victimei sunt dureroase...\n\nRemus Ilie O. (35 de ani), a fost condamnat la patru ani de închisoare de Tribunalul Regional München I pentru proxenetism, trafic de persoane și vătămare corporală informează Bild.de.\n\nBărbatul, descris ca fiind un individ extrem de violent, a exploatat-o în perioada 2022 - 2023 pe Denisa M. (19 ani în acel moment), forțând-o să întrețină relații intime cu până la zece bărbați pe zi, chiar și atunci când era bolnavă. Toți banii încasați de pe urma relațiilor sexuale – circa 71.000 de euro, ar fi fost ajuns la Remus O.\n\nCunoscută sub pseudonimul „Ana”, românca a început inițial să lucreze ca prostituată voluntară, închiriind o cameră de la Remus O. în Augsburg. Însă, în noiembrie 2022, când proxenetul și-a dat seama pe ce „comoară” a pus mâna, i-a reținut actele de identitate ale acesteia, pentru a o împiedica să plece înapoi în România.\n\nA început să o monitorizeze continuu, organizând întâlniri cu clienți în hoteluri ieftine din Munchen și Stuttgart.\n\nConform relatărilor acesteia, proxenetul a amenințat-o și a bătut-o când ea refuza să întrețină relații intime neprotejate cu bărbați necunoscuți. Lucru confirmat și de alți martori.\n\nCu toate acestea, la momentul respectiv, nu au fost depuse acuzații pentru această infracțiune. Abia pe 7 aprilie 2023 când Denisa M. s-a confesat unui client de ororile la care e supusă, acesta a reclamat totul la poliție, iar românul a fost arestat în aceeași zi.\n\nÎn replică, inculpatul a susținut că de fapt el este victima și s-a declarat nevinovat.\n\nEl a mai afirmat că se simte discriminat pentru alura sa și judecat greșit pentru tatuajele pe care le are. Bărbatul a mai relatat, apoi, că a fost hărțuit în copilărie și a vorbit despre actele de rasism la adresa sa, ca român, pe când a trăit și a lucrat în Austria, dar și despre dependența lui de droguri.\n\nInculpatul susține că se știa cu tânăra dinainte de a veni în Germania și i-a spus de la bun început ce are de făcut, iar Denisa M. a acceptat.\n\nÎn plus, Remus O. a acuzat victima de minciună și că face jocul procurorului de caz. Inculpatul a negat până la final infracțiunile de care a fost acuzat.\n\nDar instanța nu s-a lăsat impresionată și a ajuns la o concluzie diferită. Judecătorul Nikolaus Lantz, s-a convins de faptele stabilite parțial din declarațiile părților vătămate și ale altor martori, și, pe de altă parte, din evaluarea numărului mare de mesaje de chat care au fost salvate pe telefoanele mobile ale celor implicați.\n\nLa stabilirea pedepsei, camera penală a ținut cont în special de perioada lungă de timp a infracțiunii și de condamnările anterioare semnificative ale inculpatului avute în Austria. Instanța a avut în vedere și comportamentul inculpatului pe parcursul acțiunii în justiție. În timpul procesului, Remus O. a trimis o scrisoare de amenințare președintelui instanței, Nikolaus Lantz, din închisoare, declarând: „Aceasta este ultima ofertă de pace. Dacă revocați imediat mandatul de arestare și mă eliberați, totul va fi uitat și vă voi ierta. Dacă nu, este o declarație de război!”\n\nDeși parchetul ceruse 4 ani și 10 luni de închisoare, iar avocatul victimei - 5 ani pentru faptele oribile comise de acesta, Remus O. a primit o pedeapsă mai blândă de doar 4 ani de stat după gratii.\n\nHotărârea nu este definitivă. Apărarea și Parchetul Munchen I au dreptul de a face apel la Curtea Federală de Justiție",
        "label": "Germania"
    },
    {
        "title": "În ce condiții ar putea fi permis avortul în Germania? - GermaniaMea.ro",
        "content": "Aproximativ 100.000 de avorturi sunt efectuate în fiecare an în Germania, iar tendinţa este în scădere în ultimii ani. În principiu, avortul este ilegal în Republica Federală şi constituie infracţiune, conform articolului 218 din Codul Penal. Oricum, acest procedeu rămâne o practică presărată cu dificultăţi în Bundesrepublik, informează TheLocal.de.\n\nÎn prezent, o femeie care doreşte să facă avort în primele 12 săptămâni de sarcină trebuie să participe la o consultaţie obligatorie într-un centru autorizat. Cu excepţii (punerea în pericol a vieţii mamei, violul etc.), avortul, al cărui cost poate ajunge la câteva sute de euro, nu este decontat de casele de asigurări de sănătate.\n\nÎn realitate, însă, avorturile sunt disponibile pe scară largă, iar urmăririle penale sunt extrem de rare. Unele femei germane merg în țări vecine, mai ales în Olanda, să facă avort, în special în faze mai avansate ale sarcinii.\n\nAnul trecut coaliția de guvernare a cancelarului Olaf Scholz a înființat o comisie formată din 18 experți în medicină, psihologie, etică și drept, pentru a studia posibilitatea modificării legislației.\n\nIeri, această comisie a recomandat ca întreruperile de sarcină să fie scoase de sub incidența Codului Penal și să fie legalizate în primele 12 săptămâni de sarcină. Recomandarea acestei comisii germane de experți nu are valoare de lege, dar va duce cu siguranță la reaprinderea discuțiilor despre avort.\n\nPotrivit raportului de 600 de pagini publicat de comisia de experți, toate femei, criteriile actuale, stricte, care trebuie îndeplinite pentru ca un avort să fie efectuat în mod legal nu corespund standardelor internaționale.\n\n„Ilegalitatea fundamentală a avortului în primele etape ale sarcinii nu este sustenabilă”, se arată în raport, profesorul de drept și membru al comisiei Liane Woerner cerând guvernului „să ia măsuri pentru ca avortul să fie legal și nepedepsit”.\n\nComisia notează de asemenea în raport că avorturile în situația în care embrionul devine viabil, în jurul săptămânii 22 a sarcinii, ar trebui să rămână interzise. Documentul relevă, de asemenea, că legiuitorii ar trebui să decidă în privința întreruperilor de sarcină între săptămâna 12 și 22.\n\nLa rândul său, politicianul social-democrat Katja Mast descrie deosebirea între legea încă în vigoare şi recomandările comisiei - anume că avortul în stadii timpurii n-ar mai trebui încadrat la infracţiuni astfel: „Cred că reglementarea privind întreruperea de sarcină n-are ce căuta în Codul Penal, deoarece, în opinia mea, înseamnă o stigmatizare a femeilor\".\n\nONG-ul „Centrul pentru Drepturile Reproductive” a salutat recomandările comisiei, spunând că Germania are acum o „oportunitate istorică de a moderniza legea”.\n\nÎnsă, unii politicieni conservatori germani și-au exprimat deja opoziția față de recomandările comisiei de experți, și au anunțat că vor ataca până la Curtea Constituțională orice modificări ale legii.\n\n„O legalizare fundamentală a avorturilor ar fi contrară dreptului la viață al copilului și contrară jurisprudenței Curții Constituționale”, a motivat Andrea Lindholz, o purtătoare de cuvânt a grupului parlamentar al conservatorilor germani, pentru Der Spiegel.\n\nDe asemenea, Alternativa pentru Germania susține o înăsprire a legii existente. Unul dintre argumentele lor este că Republica Federală ar avea nevoie de mai puțini imigranți daca rata natalității ar fi mai mare.\n\nÎn replică, guvernul de la Berlin va studia acum raportul „cu atenție pentru a determina următorii pași”, a declarat ministrul Justiției, Marco Buschmann, într-o conferință de presă, avertizând împotriva „dezbaterilor care ar putea inflama societatea noastră”. Executivul german nu este obligat să accepte recomandările comisiei de experți.\n\nÎn 2022, parlamentul german a votat pentru eliminarea unei legi din epoca nazistă care limita informațiile pe care medicii și clinicile le puteau oferi despre avorturi.\n\nPurtătoarea de cuvânt a guvernului, Christiane Hoffmann, a refuzat luni să comenteze dacă avortul ar putea fi acum legalizat înainte de următoarele alegeri din Germania din 2025.\n\n„Va depinde de modul în care se va dezvolta dezbaterea”, a spus ea într-o conferință de presă guvernamentală.\n\nReformarea legii avortului din Germania a fost un angajament emblematic al actualului guvern.",
        "label": "Germania"
    },
    {
        "title": "Nou în Germania! Deutsche Bahn lansează biletul de 9,90 euro - GermaniaMea.ro",
        "content": "Dacă aveți de gând să faceți o vizită în Germania în această vară, un nou permis de călătorie vă poate ajuta să vă bucurați de tot ce are frumos această țară, parcurgând-o cu trenul, la prețuri extrem de tentante. Și asta deoarece Deutsche Bahn (DB) lansează o ofertă specială de bilete de 9,90 euro, informează TheLocal.de.\n\nPotrivit operatorului feroviar german, biletele pentru trenurile IC (Intercity) și ICE (Intercity-Express) vor putea fi achiziționate între 11 iunie și 31 iulie și vor fi valabile pentru călătorii în lunile de vară.\n\nBiletele de 9,90 euro acoperă, în general, distanțe scurte între orașele din apropiere, inclusiv de la Bremen la Hamburg, de la Köln la Düsseldorf, de la Augsburg la Munchen și de la Dresda la Leipzig.\n\nPe de altă parte, deținătorii de Bahncard 25 sau 50 se vor putea bucura de reduceri și mai mari de vară. Ei vor beneficia de o reducere suplimentară de 25% din prețul biletului, ceea ce înseamnă că pot călători cu un tren de lungă distanță pentru doar 7,40 euro.\n\nBiletele pot fi achiziționate prin aplicația DB Navigator, de pe site-ul Deutsche Bahn, precum și de la punctele de vânzare din stațiile de tren, a precizat compania.\n\nDeși oferta este valabilă pentru un număr de săptămâni, numărul de bilete cu reducere disponibile va fi limitat la aproximativ un milion. Biletele cu preț redus vor fi vândute doar pentru călătoriile de clasa a doua.\n\nOferta de vară de transport cu trenul vine la o lună după lansarea Deutschlandticket -ului în Germania – un abonament unic de călătorie în valoare de 49 euro/lună care permite oamenilor să călătorească în toată Germania cu transportul local și regional.\n\nConform celor mai recente cifre, aproximativ șapte milioane de persoane și-au achiziționat abonamentul de 49 de euro până acum. De la 1 mai, mijloacele de transport în comun locale şi regionale din Germania pot fi utilizate cu aşa-numitul tichet de 49 de euro, succesorul biletului de 9 euro, introdus în vara lui 2022.\n\nCu această ofertă, Deutsche Bahn pare să încerce să atragă oamenii înapoi în trenurile sale de lungă distanță IC și ICE - în special pasagerii care călătoresc pe distanțe relativ scurte. De altfel, tot mai multe țări caută să relanseze transportul feroviar pentru a reduce emisiile de carbon.\n\nDin păcate, în ultima perioadă, reputația operatorului feroviar german privind punctualitatea a avut de suferit. Pe măsură ce aglomerația din gări a crescut, la fel și volumul întârzierilor. În 2021, un sfert dintre trenurile operate de DB au avut întârzieri, iar compensațiile acordate pasagerilor au crescut și ele. Mulți spun că este nevoie de o reformă dură în sectorul feroviar german, unde au loc 2 miliarde de călătorii anual.\n\nCriticii susțin că autoritățile germane investesc mult prea puțin în infrastructură comparativ cu alte țări, iar cei mai pesimiști spun că sectorul feroviar nemțesc este în cădere liberă.",
        "label": "Germania"
    },
    {
        "title": "Tot ce se schimbă în iunie 2023, în Germania - GermaniaMea.ro",
        "content": "Chiar dacă Iunie vine cu atmosferă de vacanță în Germania, tot mai mulți nemți bucurându-se deja de plajă sau savurând o cupă de înghețată, luna e presărată și de vești mai puțin plăcute.\n\nAșadar, de la greva personalului din farmacii și magazine cu lacătul pe ușă, la o inițiativă nouă și interesantă pentru tinerii din Germania sau un nou program de subvenții, prima lună de vară aduce numeroase provocări în Bundesrepublik.\n\n[Acest articol este realizat de GermaniaMea.ro – un site pentru românii care caută de muncă în Germania . ]\n\nÎncepând de la jumătatea lunii iunie, tinerii care abia au împlinit 18 ani se pot aștepta la un frumos cadou de aniversare din partea guvernului german. Urmând exemplul unor țări precum Franța, Spania și Italia, noii adulți vor primi un „ KulturPass ” (pașaport cultural) în valoare de 200 de euro, pe care îi pot cheltui pentru concerte, cinema, teatru, muzee și alte instituții în termen de doi ani. Abonamentul digital este disponibil tuturor tinerilor care locuiesc în Germania, indiferent dacă dețin sau nu cetățenie.\n\nAplicația de avertizare Corona intră în „modul de repaus”\n\nLa aproape trei ani de la lansare, aplicația de avertizare Corona va intra în „Ruhemodus” (modul de repaus) începând cu 1 iunie. Aceasta înseamnă că nu va mai fi actualizat și va dispărea și din magazinele de aplicații Google și Apple.\n\nCu toate acestea, utilizatorii pot păstra aplicația pe telefonul mobil dacă, de exemplu, și-au salvat certificatele de vaccinare acolo și doresc să le folosească în continuare. De asemenea, se păstrează și funcția jurnalului de contact.\n\nÎn luna mai, aplicația încetase deja să mai dea alerte celor care intrau în contact cu o persoană infectată.\n\nAvioanele de luptă, de transport și aeronavele cisternă vor desfășura exerciții practice în spațiul aerian german între 12 și 23 iunie. Manevra NATO „Air Defender 23” este planificată, în numele diferitelor țări, și în diferite părți ale Germaniei. Prin acest exercițiu, statele membre NATO vor testa cât de repede aeronavele de luptă sunt pregătite să acționeze.\n\nÎn timpul operațiunii, călătoria cu avionul poate fi afectată. Deoarece planificarea a fost făcută cu mult timp înainte, este posibil ca unele companii aeriene să se fi pregătit pentru acest lucru și să fi anulat sau modificat deja zborurile în consecință. Cu toate acestea, unele exerciții NATO nu vor fi anunțate decât cu câteva zile înainte, așa că ar putea exista și alte modificări ale zborurilor.\n\n„Baukindergeld” va fi înlocuit cu un nou program de subvenții\n\nPână anul trecut, Germania acorda o subvenție familiilor care doreau să construiască sau să cumpere o proprietate cu așa-numitul program Baukindergeld (finanțare privind locuințele pentru familiile cu cel puțin un copil minor). Însă, începând din iunie, va fi înlocuit cu un nou program de împrumuturi, „Proprietar de casă” pentru familiile fără posibilități financiare (WEF). Familiile cu venituri mici spre medii vor primi subvenția, care este acordată în funcție de venitul anual.\n\nPentru a fi eligibil în acest program, familia trebuie să locuiască la proprietatea propriu-zisă, care trebuie să fie o construcție nouă sau o primă achiziție. De asemenea, venitul anual al gospodăriei nu poate depăși 60.000 euro pe an.\n\nAceastă sumă crește cu încă 10.000 euro per copil. Împrumuturile cu dobândă mai mică au o sumă cuprinsă între 140.000 euro și 240.000 euro.\n\nO schimbare majoră pentru cumpărători va avea loc în ultima zi a lunii. Până cel târziu pe 30 iunie, mai multe magazine din cadrul Galeriei-Kaufhof & Karstadt se vor închide și mulți angajați își vor pierde locurile de muncă. Următoarele magazine universale își vor închide porțile - motiv pentru care s-ar putea să găsiți tot felul de lucruri la prețuri avantajoase pe parcursul lunii: Celle, Coburg, Cottbus, Duisburg, Gelsenkirchen, Hagen, Hamburg-Wandsbek, Hamburg-Harburg, Leverkusen, Gara principală din München, Neuss, Nürnberg, Nürnberg-Langwasser, Offenbach, Paderborn, Regensburg Neupfarrplatz, Saarbrücken, Siegen, Wiesbaden.\n\nGrevele care au loc în Germania nu sunt un eveniment neobișnuit în ultima vreme. Acum a venit rândul farmaciilor să amenințe cu suspendarea activității în ziua de miercuri, 14 iunie, în semn de protest împotriva politicilor guvernamentale de sănătate.\n\n„Tot mai puține farmacii, blocaje în îngrijirea pacienților, zece ani de înghețare a taxelor pentru farmacii și până acum nicio perspectivă din partea guvernului federal - lucrurile nu pot și nu trebuie să mai continue așa!”, se arată într-o declarație a lanțului german de farmacii Abda.\n\nÎn timp ce majoritatea celor 16 landuri ale Germaniei au vacanțele școlare în iulie și august, există și o situație care oferă copiilor o pauză puțin mai devreme în iunie. Școlile își vor închide porțile pe 22 iunie și se redeschid pe 4 august, sau la doar câteva zile după ce elevii din Bavaria își încep vacanța.\n\nPe 30 iunie, aplicația de dispozitive inteligente - care funcționează în coordonare cu un router FritzBox - își va întrerupe serviciul, motivul fiind „situația economică dificilă a pieței”, potrivit paginii de start a produsului.\n\nCu cea mai recentă versiune a aplicației, care va fi disponibilă de la 1 iunie, vă puteți descărca datele personale. Ceea ce faceți apoi cu datele este riscant – deoarece, în prezent, nu există un înlocuitor pentru această aplicație populară.",
        "label": "Germania"
    },
    {
        "title": "Germania: În ce clasă de impozitare te încadrezi? - GermaniaMea.ro",
        "content": "Dacă muncești legal în Germania, te vei supune uneia din cele șase clase de impozitare (Steuerklasse) existente în această țară, pentru deducerea impozitului pe venit din salariu. Fiecare dintre ele prezintă particularități specifice. GermaniaMea.ro - un site pentru românii care caută de muncă în Germania - îți explică ce înseamnă ele!\n\nAngajații cu forme legale din Germania sunt încadraţi într-o anumită clasă de impozitare. Aceste clase de impozitare, 6 la număr, nu depind nici de tipul activităţii prestate şi nici de mărimea câştigului brut, ci doar de situaţia familială a angajatului. Important de știut este faptul că puteți trece de la un nivel de impozitare la altul pe măsură ce situația dvs. de viață se schimbă - dar veți fi doar într-una o dată - cu o excepție notabilă.\n\nAcest nivel este cel mai comun și se aplică persoanelor care nu sunt căsătorite: celibatari, divorţaţi, văduvi. La moartea soţului sau a soţiei, soţul supravieţuitor nu va fi încadrat automat în această clasă. În primii doi ani de la deces, poate cere încadrarea în clasa 3 de impozitare, care este mai avantajoasă.\n\nPractic, dacă ești singur și nu ai copii, probabil că te încadrezi în această clasă de impozitare - mai ales dacă ai un loc de muncă stabil în care câștigi cel puțin 450 euro pe lună și nu ai vreun alt venit din activități independente.\n\nÎn această clasă de impozitare, evident că nu vei fi eligibil pentru beneficiile fiscale pe care le pot obține părinții singuri - de exemplu. Orice câștigi peste 450 euro/lună este impozitat în mod normal.\n\nTe poți încadra în această clasă de impozitare dacă veniturile tale depășesc 450 euro pe lună și ești părinte singur (divorțat sau necăsătorit), care locuiește în aceeași casă cu copilul/copiii. De precizat că cel puţin unul din copii trebuie să locuiască împreună cu acesta, pentru a se încadra în a doua clasă de impozitare.\n\nÎntr-o astfel de situație, ești eligibil pentru anumite măsuri de reducere a taxelor dacă te afli în această clasă fiscală.\n\nVa trebui să aplici pentru a te înscrie în această clasă fiscală, pentru că acest lucru nu se va întâmpla automat.\n\nDacă ești căsătorit(ă) și locuiești împreuna cu soțul/soția în Germania și există o diferență mare în câștigurile pe care le aveți. Astfel, unul dintre voi poate fi încadrat în această clasă de impozitare, iar celălalt - în clasa fiscală 5, unde, implicit va plăti impozite mai mari. Oricum, trebuie să aplicați pentru a vă înscrie în aceste clase de impozitare. În caz contrar, un cuplu căsătorit va fi plasat în mod automat în clasa fiscală 5.\n\nAtribuirea cuplului la două clase de impozitare diferite este modalitatea Germaniei de a facilita împărțirea veniturilor. Partenerul din clasa a III-a de impozitare își vede alocația liberă de impozitare dublă și are cea mai mică rată de impozitare posibilă.\n\nÎntre timp, pentru a compensa acest lucru, partenerul din clasa 5 de impozitare nu are aproape nicio alocație scutită de impozit - dar se bucură de una dintre cele mai mari deduceri posibile.\n\nClasa de impozitare 3/5 tinde să aibă loc dacă un partener câștigă cel puțin 60% din venitul total anual al cuplului. Partenerul care câștigă mai mult se află în clasa 3 de impozitare, în timp ce cel care câștigă mai puțin va fi în clasa 5 de impozitare.\n\nCuplurile căsătorite care nu solicită să fie încadrate într-o clasă fiscală împărțită 3/5 vor fi integrate automat aici. Această clasă este potrivită pentru angajaţii căsătoriţi cu salarii relativ apropiate. Deși povara fiscală a partenerului cu câștiguri mai mici este încă mai mare decât s-ar aștepta dacă ar fi singur, fiscul uniformizează acest lucru scutindu-i de anumite plăți suplimentare.\n\nAici se încadrează persoanele care au mai mult de un loc de muncă şi caută o altă clasă de impozitare pentru job-ul principal. Clasa 6 presupune un impozit pe salariu mai mare, întrucât multe din deducerile care se pot face la alte clase, nu se pot face aici.\n\nCeea ce este important de remarcat aici este că doar unul dintre locurile tale de muncă este în clasa fiscală 6, în timp ce celălalt este în altă clasă fiscală (excluse sunt minijob-urile pentru care nu se plătește impozit). Acesta este singurul caz în care cineva care lucrează în Germania se află încadrat în mai multe clase de impozitare.\n\nDeci, de exemplu, cineva care lucrează patru zile pe săptămână într-o poziție la un loc de muncă și apoi o zi pe săptămână la un altul, ar putea vedea veniturile din locul de muncă de o zi pe săptămână clasificate în clasa fiscală 6.\n\nAceastă clasă de impozitare nu se aplică unui freelancer care are mulți clienți - deoarece lucrează pe cont propriu și plătește impozite și asigurări sociale pe venitul agregat pe care îl primește pentru el însuși. Cu toate acestea, cineva care lucrează trei zile pe săptămână la o companie și apoi lucrează independent, în celelalte două zile, și-ar putea plasa venitul liber profesionist în clasa fiscală 6.\n\nSchimbarea clasei de impozitare se poate realiza prin depunerea unei cereri la administraţia financiară unde ai rezidența ( Finanzamt ), folosindu-se datele personale pe care le-ai dat înregistrarea domiciliului în Germania ( Anmeldung ). La modificarea situaţiei familiale, se poate cere (de obicei o dată pe an) schimbarea clasei de impozitare la administraţia financiară. Modificarea ulterioară are efect începând cu luna următoare celei în care s-a depus cererea.",
        "label": "Germania"
    },
    {
        "title": "Ce s-a scumpit și ce e mai ieftin în Germania acum? - GermaniaMea.ro",
        "content": "Cei care locuiesc în Germania au răsuflat ușurați în ultimele luni, deoarece inflația s-a stabilizat. De la invazia Rusiei în Ucraina în februarie 2022 și de la criza energetică ulterioară, costul vieții a crescut simțitor pentru rezidenți.\n\nDar prețurile la energie au scăzut de atunci. În iunie, energia s-a ieftinit în medie cu 2,1% față de anul precedent, potrivit Oficiului Federal de Statistică. Datorită acestei evoluții, alături de prețurile relativ stabile la alimente, prețurile de consum globale au fost în iunie cu doar 2,2% mai mari decât în ​​aceeași lună a anului trecut - după ce inflația s-a situat la 2,4% în mai.\n\nȘi, totuși, consumatorii au observat că multe produse nu se ieftinesc, iar pentru unele prețurile chiar au crescut semnificativ.\n\nO plimbare într-un supermarket din Germania scoate la iveală că uleiul de măsline, de exemplu, a devenit amețitor de scump.\n\n„Prețurile la energie și alimente au redus rata inflației de la începutul anului”, a declarat Ruth Brand, președintele Oficiului Federal de Statistică. „În contrast, continuăm să vedem creșteri peste medie de prețuri pentru servicii”.\n\nPrețurile la lemn de foc, peleți și alți combustibili solizi au scăzut cu aproape 14% de la un an la altul, potrivit ultimelor statistici. Energia electrică a fost cu 6,3% mai ieftină, iar prețul gazului natural a scăzut cu 4,3%. Benzina și motorina au costat cu 0,6% mai puțin în iunie față de aceeași lună a anului trecut.\n\nCu toate acestea, termoficarea a fost cu aproape 28% mai scumpă, iar prețul uleiului de încălzire a crescut cu aproape 8%.\n\nPrețurile alimentelor au crescut ușor în iunie, cu doar 1,1%, și au rămas sub inflația generală. Doar că pentru unele produse prețurile au făcut un salt... de-a dreptul aberant. Spre exemplu, consumatorii au fost nevoiți să plătească mult mai mult pentru 1 l de ulei de măsline - cu 47%! Scumpirea uriașă a prețului la acest produs este, în principal, un efect al secetelor prelungite din Europa din ultimii trei ani.\n\nÎntre timp, zahărul, dulceața și mierea au fost cu aproximativ 6% mai scumpe decât în ​​iunie 2023. Băuturile alcoolice și produsele din tutun s-au scumpit cu aproape 4%, iar ciocolata a crescut cu aproape 11%. De asemenea, consumatorii au plătit ceva mai mult pentru alte grupe de alimente, cum ar fi fructele (+1,5%), dar și pâinea și cerealele (+1,2%) comparativ cu anul trecut.\n\nÎn schimb, produsele lactate au fost cu 3% mai ieftine comparativ cu un an în urmă.\n\nInflația de bază, sub 3 procente pentru prima dată în ultimii doi ani\n\nFără alimente și energie, așa-numita rată a inflației de bază a fost de 2,9% în iunie - sub pragul de 3% - pentru prima dată din februarie 2022.\n\nCu toate acestea, inflația de bază arată că majorările de preț în alte zone importante au fost mai mari decât inflația generală, costul serviciilor în special crescând cu o rată peste medie.\n\nPrețul asigurărilor, de exemplu, a crescut cu peste 12% de la an la altul. Vizitele la restaurant sunt cu aproape 7% mai scumpe pentru clienți decât în 2023, în medie, iar o noapte de cazare e cu aproximativ 5% mai scumpă.\n\nCostul în creștere al tarifului de închiriere în Germania este, de asemenea, un al factor.\n\n„Chiriile nete <la rece> (înainte de costuri suplimentare) rămân semnificativ mai mari și pentru dezvoltarea prețurilor serviciilor, cu o rată a inflației de 2,2%”, potrivit biroului de statistică.\n\nDoar câteva servicii au devenit mai ieftine - inclusiv, poate în mod surprinzător, biletele pentru zboruri internaționale (în scădere cu 6,4%).\n\nPrețurile la bunuri per ansamblu au crescut cu 0,8% între iunie 2023 și iunie 2024 și, prin urmare, au fost semnificativ mai mici decât inflația generală. Cu toate acestea, unele bunuri au devenit considerabil mai scumpe - inclusiv produsele din tutun (cu 5,6%), băuturi nealcoolice (cu 5,1%) și încălțăminte (cu 4,5%).\n\nCare sunt estimările pentru următoarele luni?\n\nAnaliștii prevăd că tendința de stabilizare a prețurilor va continua și pe parcursul verii. Economiștii se așteaptă la rate ale inflației de sub 2% în curând. Dacă inflația scade în Germania și în zona euro în ansamblu, acest lucru va oferi Băncii Centrale Europene (BCE) spațiu de manevră pentru a reduce în continuare ratele dobânzilor cheie pe parcursul anului.",
        "label": "Germania"
    },
    {
        "title": "Cereri record pentru Deutschlandticket! Site-ul DB, blocat - GermaniaMea.ro",
        "content": "Cererea pentru noul bilet de 49 euro la nivel național pentru transportul public din Germania a depășit toate așteptările, informează TheLocal.de.\n\nFurnizori precum Deutsche Bahn abia au făcut față solicitărilor, trezindu-se brusc cu milioane de abonați, iar atât site-ul web, cât și aplicația îi sfătuiau pe cei interesați să revină și să încerce din nou mai târziu.\n\nNoul bilet de transport „Deutschlandticket” (D-Ticket), valabil începând de luni – 1 mai, oferă acces nelimitat la autobuze, metrou, trenuri locale și regionale, excepție făcând trenurile de mare viteză. Noul abonament are scopul de a face transportul public local mai atractiv, sprijinind, astfel populația în fața inflației. În același timp, se dorește a încuraja oamenii să treacă de la mașinile personale la autobuze și trenuri, promovând în același timp utilizarea unor mijloace de transport mai puțin poluante.\n\nNoul bilet unic, are la bază popularul bilet de 9 euro care a fost introdus vara trecută pentru a ajuta la gestionarea crizei energetice declanșate de invazia Rusiei în Ucraina.\n\nAsociația Companiilor Germane de Transport (VDV) se așteaptă la cel puțin 16 milioane de viitori abonați într-o țară cu 84 de milioane de locuitori și estimează că aproximativ trei milioane de oameni din Germania au cumpărat biletul pentru luna mai. Aproximativ 750.000 de bilete au fost deja vândute, fără a-i lua în calcul pe cei care și-au transformat abonamentul obișnuit în Deutschlandticket. Stațiile cu centre service, cum ar fi Alexanderplatz din Berlin, au fost și ele pline în weekend - cumpărători de ultimă oră sau persoane care voiau să-și rezolve problemele cu abonamentele.\n\nMinistrul federal al transporturilor, Volker Wissing, s-a grăbit să anunțe a această inițiativă drept „cea mai importantă reformă a transporturilor din istorie” și, potrivit ecologiștilor, aflați la guvernare, o „revoluție feroviară”. Cu toate acestea, în opinia lui Wissing, Deutsche Bahn și companiile de transport au în mod clar lipsă de infrastructură digitală actualizată, ceea ce duce la tot mai multe bătăi de cap.\n\nSe pare că succesul noului abonament unic este departe de a fi asigurat, la toate acestea adăugându-se și faptul că modul său de finanțare a făcut obiectul a luni întregi de dezbateri.\n\nS-a ajuns la un acord de finanțare între regiuni și statul federal, care vor plăti fiecare câte 1,5 miliarde de euro pe an, pentru a evita creșterea deficitului Deutsche Bahn, operatorul feroviar național, estimat la 30 de miliarde de euro. Aceste cheltuieli sunt criticate de opoziție. Banii ar fi trebuit să fie folosiți „pentru îmbunătățirea și renovarea infrastructurii feroviare”, a declarat parlamentarul conservator Michael Donth. Rețeaua este îmbătrânită, cu un necesar de investiții de 8,6 miliarde de euro pe an timp de un deceniu.\n\nDoar 65,2% dintre trenurile pe distanțe lungi au ajuns la timp în 2022, o scădere de 10 puncte în decurs de un an.",
        "label": "Germania"
    },
    {
        "title": "E legal sau nu? Tesla își verifică angajații din Germania! - GermaniaMea.ro",
        "content": "Nivelurile ridicate ale concediilor medicale sunt tot mai costisitoare pentru economia germană. De altfel, Bundesbank - banca centrală germană - a dat publicității, la începutul acestui an, o analiză care a relevat un număr neobişnuit de mare de salariaţi care şi-au luat concediu medical, ceea ce a contribuit la reculul înregistrat în 2023 de Germania în economie.\n\nPe de altă parte, numărul angajaţilor care au solicitat zile de concediu medical pentru probleme de sănătate mintală a crescut brusc în primele șase luni ale anului 2024, așa cum GermaniaMea.ro a relatat AICI .\n\nDacă înainte motivul invocat era pandemia de coronavirus și restricțiile privind distanțarea socială, acum angajatorii sunt tot mai sceptici. Situația pare critică, astfel că, unii din ei, au ajuns să verifice la domiciliu dacă angajați chiar sunt bolnavi. Acest gest a stârnit, așa cum era de așteptat, revoltă în rândul angajaților. E legal sau nu efectuarea unor astfel de inspecții inopinate?!\n\nGermaniaMea.ro - un site pentru românii care caută de muncă în Germania - vă explică...\n\nAngajatorii din Germania se tem că din ce în ce mai mulţi angajaţi profită de legislația simplistă privind acordarea de concedii medicale. Din cauza unui număr neobișnuit de mare de concedii medicale la fabrica Tesla din Berlin-Brandenburg, oficialii au vizitat neanunțat angajații la domiciliu, informează Handelsblatt.com.\n\nPotrivit sursei citate, această mișcare vine după ce, în august, nivelul concediilor medicale în rândul celor 12.000 de angajați din Grünheide crescuse la 17 %, iar la începutul lunii septembrie, acesta era încă de 11 %.\n\nVinerea și schimburile de noapte, în special, sunt cele care afectează tot mai des producția. Responsabilii Tesla i-a monitorizat pe acei angajați care s-au remarcat anterior din cauza absențelor frecvente:\n\n„Am identificat 200 de angajați care încă primesc salarii, deși nu au lucrat deloc în acest an. Ei aduc noi scutiri medicale cel puțin o dată la șase săptămâni”, a declarat directorul general al Tesla Germania, André Thierig.\n\nAșa că, oficiali ai companiei au decis să facă vizite la domiciliu celor care susțineau că sunt bolnavi.\n\n„Pur și simplu am ales 30 de angajați care prezentau anomalii relevante, care erau în concediu medical de destul de mult timp, dar și la o mulțime de oameni care au predat primele bilete de boală”, a declarat șeful departamentului de resurse umane, Erik Demmler.\n\nÎn urma acestora, directorul de producție și resurse umane al fabricii auto ori nu a găsit niciun angajat bolnav la adresa de domiciliu, ori s-a confruntat cu „un comportament foarte agresiv”.\n\nCum s-a ajuns aici!?\n\n„Se pare că restul de angajații erau frustrați de absențele regulate ale anumitor colegi. Oricum nu se poate datora condițiilor de muncă , ci mai degrabă sistemul social german care este exploatat într-o oarecare măsură”, a explicat Thierig.\n\nPotrivit acestuia, vizitele la domiciliu erau o practică obișnuită în industrie și că societatea dorea pur și simplu să „facă apel la etica muncii angajaților”.\n\nConflictul dintre conducerea Tesla și angajați nu este nou. Încă din 2023, Thierig a criticat atitudinea unor lucrători. În iulie 2024, producătorul auto a oferit chiar și un bonus pentru angajații cu puține concedii medicale.\n\nCu toate acestea, au existat critici clare din partea sindicatului IG Metall.\n\nDirk Schulze, șeful districtului Berlin-Brandenburg-Saxonia din cadrul sindicatului, vede măsurile ca pe un alibi pentru a pune presiuni disproporționate asupra angajaților:\n\n„Dacă lipsește personalul, bolnavii sunt supuși presiunii, iar cei care sunt încă sănătoși sunt suprasolicitați cu muncă suplimentară. Dacă managementul fabricii dorește cu adevărat să reducă boala, ar trebui să rupă acest cerc vicios,” a declarat Schulze.\n\nSindicatul a și desfășurat o campanie împotriva a ceea ce a susținut că sunt condiții de lucru dure, cu ore de lucru „nerezonabil” de lungi și un nivel scăzut de sănătate și siguranță.\n\nReprezentații IG Metall susțin că există o „cultură a fricii” care a cauzat stres și concedii medicale în rândul lucrătorilor.\n\nCare este practica generală cu privire la concediul medical în Germania?\n\nÎn Germania, angajații sunt în general obișnuiți cu politicile de protecție a concediilor medicale și cu o cultură care încurajează la odihnă atunci când este realmente nevoie.\n\nÎn calitate de angajat, sunteți obligat să vă informați imediat angajatorul dacă vă îmbolnăviți și, prin urmare, nu veți putea lucra.\n\nLegea muncii vă cere să obțineți o notă de la medic dacă boala dumneavoastră vă împiedică să lucrați mai mult de trei zile. Nu există o cerință directă de a rămâne acasă în timpul concediului medical, dar trebuie să vă abțineți de la activități care ar interfera cu recuperarea.\n\nAșadar, un drum până la piață sau chiar o plimbare într-un parc din apropiere pentru a vă bucura de soare ar fi probabil justificată în majoritatea cazurilor. Nu același lucru s-ar putea spune dacă ați fi surprins la un bar, spre exemplu.\n\nDacă șeful tău constată că ai falsificat concediul medical, acesta are dreptul, potrivit legislației din Germania să ia măsuri pentru a-ți înceta raportul de muncă.\n\nDe asemenea, rețineți că în cele mai multe cazuri nu sunteți obligat să spuneți angajatorului de ce boală suferiți. Numai în cazul bolilor infecțioase grave sau pentru angajații din anumite sectoare, cum ar fi cel de catering, acest lucru este necesar.\n\nMai multe despre ce trebuie să știi privind concediul medical în Germania, găsești AICI .\n\nEste legal ca angajatorul să vă verifice?\n\nDeși sunt neobișnuite, vizitele la domiciliu neanunțate ale unui angajator nu sunt interzise de legea germană.\n\nAcestea sunt, de obicei, efectuate numai atunci când un angajator are motive temeinice să creadă că un angajat doar pretinde că e bolnav – de exemplu, dacă un angajat a fost în concediu pentru o perioadă lungă de timp și ceva din cele scrise de medic nu corespunde cu situația reală. Asemenea vizite pot fi efectuate de un angajat HR sau personal medical.\n\nInformații despre ce este un „concediu special” și în ce condiții poate fi primit, GermaniaMea.ro a scris AICI !",
        "label": "Germania"
    },
    {
        "title": "Oamenii din Germania, puțin mai triști decât anul trecut - GermaniaMea.ro",
        "content": "Și totuși... există motive de optimism! Mai ales că gradul de bunăvoință este cu aproximativ 25% mai mare decât era înainte de pandemie, relevă cel mai recent raport despre fericirea lumii – „ World Happiness Report \".\n\nDepășită de toți vecinii săi nordici, Germania a căzut două locuri față de Raportul Fericirii de anul trecut, de pe locul 14 pe locul 16.\n\nPopulațiile din Elveția, Luxemburg, Noua Zeelandă, Austria și Statele Unite s-au perceput toate ca fiind mai fericite decât locuitorii republicii federale. În 2023, oamenii din Germania și-au clasat nivelul de fericire la 6,892 din 10.\n\nCând a venit vorba de cei șase factori suplimentari, Germania s-a clasat bine în ceea ce privește PIB-ul pe cap de locuitor și sprijinul social. Speranța de viață din Germania, care a scăzut recent, și în ce măsură oamenii din Germania simt că au libertatea de a face alegeri de viață, au tras țara în jos, în clasament. Nivelurile mai scăzute de generozitate și percepția de corupție au acordat țării, de asemenea, scoruri mai mici.\n\nPentru al șaselea an consecutiv, Finlanda este cea mai fericită țară din lume, potrivit clasamentelor World Happiness Report, cu un scor de aproape 8 puncte din 10.\n\nȚara nordică și vecinii săi Danemarca, Islanda, Suedia și Norvegia au obținut rezultate foarte bune la măsurătorile pe care le folosește raportul pentru a-și explica concluziile: speranță de viață sănătoasă, PIB-ul pe cap de locuitor, sprijinul social, corupția scăzută, generozitatea într-o comunitate în care oamenii au grijă reciproc unii de alții și libertatea de a lua decizii cheie în viață.\n\nLa polul opus, la cele mai triste țări, pe locul 1 este Afganistanul, o țară ocupată de talibani. Pe locul doi este Libanul, zguduit de tulburări și de o criză economică gravă. La fel de triști, potrivit topului, sunt și locuitorii din Zambia, Tanzania și Rwanda.\n\nSe pare că românii sunt ceva mai fericiți de la un an la altul. După ce omenirea a trecut prin perioade complicate ca pandemia și războiul, perspectiva asupra vieții și a ceea ce ne face fericiți s-a schimbat și pe plai mioritic.\n\nAstfel, România ocupă poziţia a 24-a, precedată de Costa Rica pe 23 şi urmată de Singapore pe 25 şi Emiratele Arabe Unite pe 26. Spania şi Italia sunt pe 32 şi 33. România continuă trendul ascendent, după ce în precedentul raport urcase 18 locuri, pe poziția 28.\n\nCea mai „fericită” ţară din Europa Centrală şi de Est este Cehia, pe locul 18.\n\nDe peste 10 ani, Raportul Fericirii Mondiale analizează starea de satisfacție în 137 de țări din întreaga lume. Folosind datele colectate de Gallup World Poll, care solicită evaluarea a 100.000 de respondenți din fiecare țară privind fericirea pe o scară de la 1 la 10, economiștii din universitățile din Canada și China au elaborat raportul.\n\nÎn fiecare an, raportul are o temă suplimentară, anul acesta fiind „Fericirea lumii, încrederea și conexiunile sociale în vremuri de criză”. Tema pe 2023 se concentrează pe modul în care oamenii au reușit să rămână fericiți și să se conecteze cu ceilalți în timpul crizei coronavirusului și războiului din Europa.\n\nȘase criterii cu mai multe întrebări de tipul „ Ai pe cine să te bazezi atunci când ai probleme ?”, „ Cum este sănătatea ta fizică și mentală ?”, „ Ai donat bani pentru cauze caritabile în ultima lună sau ai libertatea de a alege ce să faci cu viața ta ?”, „ Este corupția răspândită în țara ta ?”. Răspunsurile au fost coroborate și cu situația economică a țării.\n\nClasamentul are la bază evaluările din 2020, 2021 şi 2022.",
        "label": "Germania"
    },
    {
        "title": "În Germania începe exterminarea porumbeilor! - GermaniaMea.ro",
        "content": "Dacă pentru unii sunt simpatici și prietenoși, adesea promovați ca simbol al păcii, pentru alții porumbeii sunt o adevărată pacoste, iar convieţuirea om-pasăre devine o adevărată provocare.\n\nLocuitorii unui oraș din Germania sunt disperați de prezența prea mare a porumbeilor, așa că au recurs la un referendum prin care să se decidă câți sunt de acord cu diminuarea lor prin ucidere. Astfel, odată cu alegerile pentru europarlamentare și alegerile pentru consiliul local de district, alegătorii din orașul Limburg an der Lahn – landul Hessa au hotărât zilele trecute soarta a aproximativ 700 de porumbei rezidenți.\n\nPotrivit TheLocal.de, în micul orășel cu puțin peste 33.000 de locuitori, a fost organizat un referendum pentru a decide dacă populația locală de înaripate ar trebui redusă în următorii doi ani. Sute de porumbei locali vor fi uciși de un șoimar care va atrage păsările într-o capcană și apoi le va rupe gâtul.\n\nConsiliul municipal din Limburg an der Lahn a decis în noiembrie 2023 să ucidă porumbeii din oraș în acest fel, ceea ce a atras critici din partea organizațiilor de protecție a animalelor. Puțin peste 53% dintre locuitorii care au votat la referendum au aprobat uciderea acestor păsări – cu un total de 7.530 de voturi exprimate.\n\n„Rezultatul de astăzi a fost imprevizibil pentru noi. Cetățenii au făcut uz de acest drept și au decis ca păsările să fie ucise de un șoimar\", a declarat primarul Marius Hahn (SPD) pentru Der Spiegel despre vot.\n\nDin perspectiva Asociației Germane pentru Protecția Animalelor, uciderea planificată a porumbeilor din oraș reprezintă o încălcare a Legii privind protecția animalelor.\n\n„De îndată ce primul porumbel va fi ucis în Limburg, vom depune acuzații penale împotriva celor responsabili”, a declarat Thomas Schröder, președintele Asociației.\n\nPotrivit acestuia, o decizie a Curții Administrative din Stuttgart din 2021, care se aplică tuturor vertebratelor, prevede că uciderea poate fi considerată doar ca ultimă soluție și numai în cazuri excepționale justificate, când au fost identificate riscuri specifice pentru sănătate și alternativele au fost clarificate cuprinzător.\n\nVa avea efect acest gest plin de cruzime?\n\nCercetările arată că uciderea porumbeilor nu este o metodă eficientă pentru reducerea populațiilor urbane, deoarece păsările se vor reproduce mai mult. De fapt, s-a observat că populațiile cresc peste numărul de dinainte de sacrificare imediat în săptămânile de după uciderea porumbeilor.\n\nUn exemplu bine documentat în acest sens vine din Basel, Elveția, care avea o populație de porumbei de aproximativ 20.000. Din 1961 până în 1985, orașul a ucis în jur de 100.000 de porumbei în fiecare an, dar populația a rămas stabilă.\n\nÎn cele din urmă, a fost fondat un grup numit Pigeon Action pentru a promova o soluție pe termen lung a problemei. Grupul a venit cu un program – denumit de atunci „modelul Basel” – care includea avertismentul rezidenților împotriva hrănirii porumbeilor și instalarea de voliere din care sunt îndepărtate ouăle. Prin aceste metode, populația a fost redusă la jumătate în decurs de patru ani.\n\nO metodă similară de control al porumbeilor vine din orașul bavarez Augsburg. Aici există mai multe voliere supravegheate, unde porumbeii sunt îngrijiți de o organizație locală de ocrotire a animalelor.\n\nOuăle pregătite pentru eclozare sunt înlocuite cu ouă false și în plus se poate colecta o cantitate suficientă de excremente de porumbei într-un singur loc. Alte orașe au încercat să limiteze populațiile de porumbei cu interdicții de hrănire, deoarece creșterea populației de porumbei este direct legată de proviziile abundente de hrană.\n\nDar în 2021, ofițerul de stat pentru ocrotirea animalelor din Berlin a emis o decizie juridică că interdicțiile de hrănire împotriva păsărilor sunt ilegale. Opinia susține că porumbeii de oraș sunt urmașii porumbeilor domestici neglijați și, de asemenea, că interdicțiile de hrănire „nu duc la scăderea populațiilor, ci doar la boală, pentru că ajung să se hrănească cu tot felul de resturi”.\n\nLimburg an der Lahn, care se află la marginea de vest a statului german Hesse, nu este singurul oraș cu problema cu porumbeii. O serie de orașe din apropiere, inclusiv multe din statul vecin Renania-Palatinat, încearcă diverse tactici pentru a controla numărul de porumbei locali.\n\nPotrivit Südwestrundfunk (SWR), orașele Neustadt (Weinstraße) și Grünstadt au implementat interdicții de hrănire pentru porumbei.\n\nOrașul Kaiserslautern încearcă așa-numitul model Augsburg, care a construit turnuri de porumbei unde păsările sunt relocate și unde ouăle lor sunt schimbate cu falsuri de plastic. Turnurile sunt întreținute și operate de voluntari.\n\nVoliere similare mai pot fi găsite și în Mainz și Pirmasens. Există, de asemenea, adăposturi controlate în Ludwigshafen și boxe/cuști pentru porumbeii din centrul orașului în Zweibrücken. De asemenea, în Koblenz și Neuwied, ouăle de porumbei sunt colectate și înlocuite.\n\nDin păcate pentru porumbeii din Limburg an der Lahn, aceste opțiuni nu au fost incluse în referendumul de weekend-ul trecut.",
        "label": "Germania"
    },
    {
        "title": "Ce tactică folosesc hoții români în Germania pentru a nu răspunde penal? - GermaniaMea.ro",
        "content": "În ultimii zeci de ani, România s-a făcut remarcată în Europa, adesea negativ, cu acei conaționali care preferă să realizeze tot felul de infracțiuni pentru a face rost de bani și mai puțin să muncească. Din păcate, lucrurile nu s-au schimbat prea mult. Zilele trecute, presa din Germania ridica un semnal de alarmă cu privire la o comunitate de români din Dortmund.\n\nMai exact, este vorba de o bandă de indivizi specializată în colectarea de fiare vechi, membrii fiind în principal români de etnie romă din zona Bârlad, după cum notează Bild.de.\n\n„Sunt tineri, aroganți, criminali și nu au sentimentul că fac ceva nedrept. Iar statul nostru constituțional pur și simplu nu reușește să ia măsuri împotriva lor!”, se arată în reportajul jurnaliștilor nemți.\n\nActivitatea hoților tineri amenință acum existența mai multor companii metalurgice, deoarece materialul acestora este furat în permanență. Poliția a dezvoltat o echipă de investigație numită „Metal” pentru astfel de infracțiuni. Oamenii legii au reușit să ia în custodie mai mulți suspecți adulți, romi români, cu vârste cuprinse între 24 și 57 de ani. Toți locuiesc în Nordstadt din Dortmund, baza lor de comandă. Bandele de romi activează în prezent și în Saxonia Inferioară și Hesse.\n\nConform constatărilor din anchetă, clanurile criminale de romi sunt strâns organizate. Copiii sunt duși să ia parte la infracțiuni la o vârstă fragedă și cu greu merg la școală, sau deloc.\n\nClanurile de hoți cutreieră și dau lovituri aproape în fiecare noapte în Renania de Nord-Westfalia. Întrucât mai mulți membri adulți ai acestor familii au fost deja arestați, infracțiunile sunt comise de minori. Dacă sunt arestați, aceștia riscă doar pedepse minore având în vedere vârsta lor fragedă sau poate chiar nicio sancțiune.\n\nMai mult decât atât, apelează la un tertip cu ajutorul căruia știu că nu vor răspunde penal - după spargeri, îi lasă pe minori la locul faptei în mașinile cu care au venit să fure când vine poliția. În timp ce oamenii legii îi iau la întrebări pe copii, ceilalți pot scăpa în liniște.\n\nÎn ciuda camerelor de supraveghere, copiii și tinerii din familiile de romi români pătrund sfidător, fără să-și ascundă identitatea în vreun fel în spațiile din care fură.\n\nSursa citată îl dă ca exemplu, în reportajul său, pe Cristiano D., care în momentul de față are 18 ani, dar a comis infracțiuni în mod repetat de la vârsta de 15 ani. În ciuda suspiciunii puternice că a luat parte la peste 40 de infracțiuni, inclusiv furt alături de o bandă, băiatul nici măcar nu s-a prezentat în instanță.\n\n„Aproape în fiecare zi merge la furat ca la un loc de muncă, nu cunoaște mijloace de descurajare, nu i se va întâmpla nimic”, spune un anchetator.\n\nTatăl său este în închisoare, mama lui este cercetată pentru încălcarea obligației de îngrijire, iar fratele său mai mic, care are 15 ani, este deja cunoscut ca un infractor în regim grav.\n\n„Fiul cel mare este acum capul familiei. Să fure este normal pentru ei”, mai precizează anchetatorul.\n\nSau, mai grav, apar din ce în ce mai des situații când adolescenții și copiii sunt lăsați să conducă mașinile (și ele furate) folosite pentru a scăpa de poliție și se lasă, uneori, cu focuri de armă.\n\nAșa s-a întâmplat și când Armando M., un copil de 13 ani, deci fără vârsta de răspundere penală, se afla la începutul lunii septembrie la volanul unei mașini care a izbit vehiculul de patrulare al poliției federale de pe A1 cu 150 km/h, după o urmărire nebună. Trei mașini de patrulare și un elicopter au încercat să oprească mașina hoților. În consecință, tânărul nu este sancționat legal în niciun fel, iar părinții au primit doar o amendă, pe care, cel mai probabil, nu o vor plăti. Minorul este deja un suspect în 14 infracțiuni (furt și vătămare corporală).\n\nPrada furată de clanurile de romi români din Dortmund depășește acum cu mult valoarea de 1 milion de euro. Nu e de mirare, având în vedere că dau până la 50 de spargeri pe lună.",
        "label": "Germania"
    },
    {
        "title": "Canicula lovește Germania! Avertismentul meteorologilor - GermaniaMea.ro",
        "content": "Meteorologii germani au emis miercuri o alertă meteo de căldură extremă și disconfort termic, mai ales pentru partea centrală și de est a teritoriului. Avertismentele de caniculă au fost puse în aplicare pentru zone mari din Germania, deoarece temperaturile vor depăși 35°C, informează Serviciul Meteorologic German (DWD), potrivit TheLocal.de.\n\nSpecialiștii prognozează că azi ar putea fi cea mai toridă zi a anului până acum în ​​Germania, iar indicele temperatură-umezeală (ITU) local să atingă pragul critic.\n\nDe asemenea, din cauza temperaturilor ridicate, DWD a emis avertizări cu privire la riscurile cu care s-ar putea confrunta și locuitorii din vestul și sud-vestul țării.\n\n„Stresul termic este o amenințare serioasă pentru sănătatea umană”, a spus DWD, care solicită populației să evite să iasă afară, în plină zi, când radiațiile solare sunt foarte puternice, să bea multă apă și să se adăpostească în zone cu umbră sau răcoroase.\n\nÎncă de luni, mercurul termometrelor a atins 35°C în Kitzingen, Franconia, ca urmare a valului de căldură care a cuprins Europa centrală. Un purtător de cuvânt al DWD a spus că temperaturile pot depăși chiar și 36°C de-a lungul râului Rin miercuri. Meteorologii au emis cod de caniculă și stres termic în special în Saarland, pe Rinul superior și înalt și pe Lacul Constanța.\n\nTotodată, a fost emisă o avertizare generală de căldură și pentru alte părți ale țării. Nu în ultimul rând, sunt așteptate și ca furtunile să lovească partea de vest a Germaniei în cursul zilei de joi.\n\n„Cerul va fi variabil, cu înnorări temporar accentuate spre seară şi la începutul nopţii când va creşte probabilitatea pentru perioade cu manifestări specifice instabilităţii atmosferice, respectiv averse, descărcări electrice şi intensificări de scurtă durată ale vântului”, au declarat specialiștii DWD.\n\nMeteorologii avertizează că vremea ar putea rămâne extremă și vineri, 2 august, când canicula şi disconfortul termic este posibil să se extindă.\n\nÎn general, în funcție de efectul insulei de căldură urbană, cu siguranță temperaturile resimțite vor fi mai mari, respectiv mai mult de 43°C.\n\nÎntre timp, Senckenberg - Societatea pentru Cercetarea Naturii din Germania a avertizat autoritățile locale din întreaga țară să se pregătească pentru un risc tot mai mare de incendii de vegetație pe măsură ce temperaturile medii globale cresc.\n\n„Creşterea temperaturilor sporeşte riscul de incendii, care pot avea consecinţe dezastruoase pentru mediu şi pot pune în pericol viaţa locuitorilor, deoarece vântul permite propagarea focului\", explică un comunicat al Senckenberg. „O singură scânteie poate provoca pagube inestimabile\".\n\nModelele climatice arată că „riscul unor incendii de vegetație va crește semnificativ în toată Europa”, potrivit unui proiect de cercetare al UE.\n\nÎn Europa Centrală, în special, gestionarea incendiilor de vegetație nu a fost până acum o prioritate, iar municipalitățile sunt insuficient pregătite pentru perioadele de risc.\n\nTemperatura medie globală din ultimele 12 luni (iulie 2023 - iunie 2024) este cea mai ridicată înregistrată vreodată, potrivit observatorului european Copernicus. Valurile de căldură repetate sunt un indicator al încălzirii globale legate de schimbările climatice, subliniază oamenii de ştiinţă.",
        "label": "Germania"
    },
    {
        "title": "Lună de primăvară, temperaturi de iarnă în Germania - GermaniaMea.ro",
        "content": "Mulți oameni din Germania au lăsat deoparte deja hainele de iarnă, după episodul de primăvară de zilele trecute, cu temperaturi ridicate și mult soare. Dar va fi nevoie din nou de cel puțin un hanorac mai gros și o jachetă impermeabilă.\n\nDupă ce temperaturile din Germania au atins aproape 30°C în ultimele săptămâni (așa cum GermaniaMea.ro a arătat AICI ), iarna revine în toată splendoarea ei, inclusiv cu zăpadă în unele locuri.\n\nPotrivit Serviciului Meteorologic German (DWD), un val de aer polar se deplasează vineri spre partea de vest a Europei, aducând gheață, ploaie și lapoviță care se transformă în zăpadă, în special la altitudini mai mari. Pentru acest lucru, specialiștii au emis cod galben și portocaliu de furtuni puternice și vânt, cu precădere după ora 16.00.\n\nChiar și zonele de joasă altitudine vor avea parte de precipitații mixte, respectiv de grindină și zăpadă. Populația din München s-a confruntat încă de joi cu zăpada, iar temperaturile au tot scăzut. Temperaturile maxime au variat de la doar 4°C în Oberallgäu la 12°C în Franconia Inferioară.\n\nÎntr-o postare pe platforma X, DWD a descris această perioadă cu expresia Aprilschmuddelwetter - Schmuddelwetter și se traduce ca „umiditate crescută” sau „vreme urâtă” și este adesea folosită în Germania primăvara, când plouă mult.\n\n„Vineri va fi o vreme neplăcută de aprilie: ploaie larg răspândită, ninsoare în zonele montane înalte. După-amiaza, parțial vor fi averse de lapoviță dinspre nord-vest și furtuni izolate. În plus, se vor manifesta - tipic pentru valul de aer polar - vânturi puternice și persistente pe alocuri. Temperaturile abia daca vor atinge 10 grade Celsius”.\n\nSistemul de joasă presiune care vine dinspre Marea Nordului aduce vineri ploi mai răspândite, furtuni și grindină. În Berlin, temperaturile se situează în jurul valorii de 7°C vineri în timpul zilei, cu ploi continue, 5°C în Erfurt și 8°C în Kiel.\n\nÎn vestul Germaniei, e ceva mai puțin răcoare, cu temperaturi care ajung la 10°C, dar sunt prognozate în continuare ploi torenţiale.\n\nSâmbătă este prognozată o vreme rece, mai ales pe timpul nopții, cu temperaturi de îngheț ușor, respectiv între -1 și -4 grade Celsius, în zonele muntoase. Pe timpul zilei, maxima va fi de 3 grade Celsius. La altitudini mai mari, sunt așteptate cantități nu foarte însemnate de ninsori, posibil un strat de 5 cm.\n\nDe asemenea, se așteaptă averse de lungă durată și cantități de precipitații de până la 40 l/mp la altitudini mai joase. Temperatura maxima va fi cuprinsă ziua între 6 si 12 grade. Pe timpul nopții, sunt așteptate rafale puternice de vânt de la nord-vest la nord. Ceva furtuni mai scurte ca durată în vestul și sudul țării.\n\nDuminică în nord și est va fi o vreme amestecată, cu soare și nori și doar câteva averse. În restul țării, va fi variabil până la foarte noros și averse ocazionale și furtuni izolate, local cu lapoviță. Temperatura maximă pe timpul zilei va fi de 6 până la 12 grade, mai rece în zonele montane mai înalte. În noaptea de duminică în jumătatea de sud-vest vor fi averse în unele zone, iar în Alpi vor fi și precipitații de lungă durată, ninsori până la altitudini medii. Mercurul din termometre scade la +2°C până la -4°C.\n\nVremea se menține rece și săptămâna viitoare. Aceasta va debuta cu maxime cuprinse între 6 si 12 grade Celsius, normalul perioadei fiind de 12-15°C. Vor alterna perioadele de înnorări cu cele însorite, iar vântul va sufla ușor până la moderat de la nord la nord-est. Cele mai scăzute temperaturi vor fi pe parcursul nopții când termometrele abia daca vor urca la +2°C.",
        "label": "Germania"
    },
    {
        "title": "Alertă sanitară în Germania! A apărut primul caz de Mpox - GermaniaMea.ro",
        "content": "Germania a raportat primul său caz de infecție cu noua variantă a virusului mpox - Affenpocken, cunoscut anterior ca variola maimuței, conform unui anunț oficial făcut de Institutul Robert Koch (RKI), informează TheLocal.de.\n\nPotrivit Institutului de supraveghere sanitară, cazul a fost detectat în 18 octombrie, iar pacientul a contractat varianta clada 1 a virusului în timp ce se afla în străinătate, dar fără a oferi alte detalii despre acesta și unde anume.\n\nRKI a anunţat că urmărește situaţia „foarte îndeaproape” şi că îşi va adapta recomandările, dacă este necesar. Instituția mai precizează că „riscul la adresa sănătăţii populaţiei Germaniei” este „redus”.\n\nMpox, denumit anterior variola maimuţei, este o boală virală care se transmite de la animal la om, dar şi între oameni. Transmiterea virusului se face doar prin „contact apropiat”, mai subliniază specialiștii, inclusiv prin relații sexuale.\n\nSimptomele comune includ o erupție cutanată sau leziuni pline de puroi, care pot dura între două și patru săptămâni. Boala este deseori însoțită de febră, dureri de cap, dureri musculare, dureri de spate, energie scăzută și ganglioni limfatici umflați. În unele cazuri, infecția poate duce la deces.\n\nÎn prezent, nu există niciun tratament specific autorizat medical, însă a fost dezvoltat un vaccin cu două doze pentru a proteja împotriva virusului.\n\nCazul de variola maimuței înregistrat în Republica Federală este clada l, fiind varianta nouă care a apărut pentru prima dată în Republica Democrată Congo (RDC). Această ramură este mult mai periculoasă decât cea apărută în 2022.\n\nÎn luna august, Organizația Mondială a Sănătății a declarat mpox o urgență globală de sănătate publică pentru a doua oară în ultimii doi ani. Decizia a fost luată după ce un focar care a apărut în RDC s-a răspândit în țările vecine.\n\nÎn Europa, cazuri au mai fost semnalate în Suedia, iar altele au fost înregistrate în mai multe ţări din Asia. Alte două cazuri au fost raportate în Thailanda și în India la începutul acestei luni.\n\nVirusul a ucis peste 1.000 de persoane în Africa, din ianuarie 2024 până în prezent.\n\nTot în luna august a acestui an, Germania chiar a donat 117.000 de doze de vaccinuri anti-mpox din stocurile sale militare pentru a contribui la ţinerea sub control a epidemiei de pe continentul african, pe termen scurt, precum şi pentru a furniza ajutor ţărilor afectate.\n\nDr. Emmanuel Nakoune de la Institutul Pasteur din Bangui, Republica Centrafricană, a subliniat importanța crucială a monitorizării focarelor, menționând că aceasta nu reprezintă un lux, ci o necesitate în lupta împotriva bolii. Lipsa resurselor poate compromite grav eforturile de control și prevenire a infecțiilor, accentuând riscurile pentru sănătatea publică.\n\nÎntre timp, directorul general al companiei farmaceutice Roche, Thomas Schinecker, a declarat că a fost informat că au apărut mai multe cazuri de infecție cu mpox în Europa decât s-a relatat și că grupul elvețian ar putea oferi rapid de zece ori mai multe kituri de testare decât sunt solicitate în prezent.\n\n„Se pare că există deja mai multe cazuri de variolă în Europa, poate că nu toate au ajuns încă în mass-media”, a mărturisit Schinecker.",
        "label": "Germania"
    },
    {
        "title": "Criza politică din Germania se adâncește! Viitorul lui Scholz, tot mai incert - GermaniaMea.ro",
        "content": "După ce la începutul lunii noiembrie, coaliția condusă de cancelarul german Olaf Scholz s-a rupt (așa cum GermaniaMea.ro a anunțat AICI ), oficialul de la Berlin a primit o nouă lovitură: Scholz a pierdut, ieri, și votul de încredere din Bundestag.\n\nPotrivit TheLocal.de, la votul prin apel nominal, 207 deputați și-au exprimat încrederea în cancelar, 394 de deputați au votat împotrivă și 116 s-au abținut. Rezultatul deschide, astfel, calea pentru noi alegeri.\n\nAvem nevoie de creștere economică, iar aceasta este posibilă doar prin investiții mai mari în infrastructura noastră”, a declarat Scholz luni, în Bundestag (camera inferioară a Parlamentului german). „Generațiile viitoare ne vor evalua în funcție de modul în care răspundem acestei provocări”, a încercat reprezentantul Partidului Social-Democrat să-și convingă colegii din Parlament.\n\nFostul – de acum - cancelar îi va solicita președintelui Frank-Walter Steinmeier să dizolve parlamentul și să permită alegeri generale anticipate, care sunt stabilite pe 23 februarie 2025 ( vezi mai multe detalii AICI ), cu şapte luni mai devreme decât era planificat.\n\nScholz a ținut să-și atace, în intervenția sa, colegii liberali de guvernare, cei care au părăsit coaliția-semafor de la Berlin: „Oricine se alătură unui guvern are o responsabilitate pentru întreaga țară. Responsabilitate care depășește programul propriului partid și al propriilor alegători. Le datorăm cetățenilor decență și seriozitate”. Nu a fost cazul liberalilor din FDP care, potrivit lui Scholz, au practicat „săptămâni de sabotaj asupra propriului guvern”.\n\nDe partea cealaltă, liderul opoziției creștin-democrate Friedrich Merz - dat favorit pentru funcţia de cancelar- l-a acuzat pe Scholz că a ratat multe oportunități de schimbare, că nici măcar acum nu vorbește despre competitivitate și că lasă țara „într-una dintre cele mai mari crize economice din istorie”, situație în care „face de rușine Germania”, informează DW.com.\n\nÎn acest moment, Germania se află în faţa unei provocări istorice: cancelarul Scholz pierde total controlul, în timp ce ascensiunea partidelor extremiste şi provocările economice ameninţă stabilitatea celei mai mari economii europene.\n\nCandidaţii principali îşi conturează deja strategiile, încercând să convingă alegătorii că pot soluţiona problemele economice, sociale şi de securitate ale ţării. Potrivit celor mai recente sondaje, alianţa conservatoare CDU/CSU, condusă de Merz, se află pe primul loc cu aproximativ 31% din intenţiile de vot. Alternativa pentru Germania (AfD) ocupă locul al doilea - 19,8%, urmată de SPD cu 17%. Verzii sunt pe locul patru cu 11,2%, iar noul partid de extremă stângă BSW, înfiinţat în ianuarie, se situează pe locul cinci cu 7,5%. FDP-ul lui Lindner riscă să nu atingă pragul de 5%, având doar 4,9%.\n\nConservatorii germani au făcut public azi un program electoral puternic de dreapta, prezentându-se ca antiteza social-democraţilor.\n\nÎncrederea antreprenorilor din Germania, la cel mai scăzut nivel\n\nPentru al doilea an consecutiv, prima economie a Europei se va confrunta cu recesiunea, iar perspectivele de creștere pentru 2025 sunt doar puțin mai optimiste.\n\n„Punctele slabe ale economiei germane au devenit cronice”, a declarat Clemens Fuest, președintele Institutului din Munchen.\n\nÎn consecință, barometrul IFO - un indicator urmărit îndeaproape de mediul de afaceri - s-a situat la 84,7 puncte în decembrie, în scădere cu 0,9 puncte pe parcursul unei luni, potrivit boursorama.com.\n\nPotrivit lui Fuest, scăderea indicatorului se datorează „în special așteptărilor mai pesimiste”, în timp ce companiile „consideră că situația lor actuală s-a îmbunătățit”.",
        "label": "Germania"
    },
    {
        "title": "Cât câștigă, de fapt, un pensionar în Germania? - GermaniaMea.ro",
        "content": "Autoritățile recunosc: sistemul de pensii din Germania are nevoie de o reformă bine pusă la punct! Decalajului între salarii şi pensii, ca urmare a schimbărilor demografice, pune constant presiune.\n\nSistemul german de pensii de stat este conceput pentru a oferi tuturor pensionarilor un venit de bază la pensie - cunoscut sub numele de Grundrente , cu condiția să fi contribuit timp de cel puțin 35 de ani. Iar contribuția pentru cel puțin 45 de ani le permite să se pensioneze anticipat.\n\nTotuși, săptămâna aceasta, dpa a raportat, pe baza informațiilor transmise de guvernul federal către membrul de stânga al Bundestagului Sahra Wagenknecht, că 1,08 milioane din cei 5,40 milioane de pensionari pentru limită de vârstă din Germania primesc o pensie lunară de mai puțin de 1.200 de euro, în ciuda faptului că a contribuit la sistem timp de cel puțin 45 de ani. Asta echivalează cu unul din cinci, informează TheLocal.de.\n\nProblema este deosebit de gravă în statele federale din estul Germaniei, unde proporția celor care primesc o pensie mică, în ciuda faptului că au un istoric lung de contribuții, este chiar mai mare decât în ​​vest. În Brandenburg, de exemplu, aproximativ 71.000 de persoane primesc o pensie mai mică de 1.200 de euro după 45 de ani de cotizare, dintr-un total de 212.000 de pensionari (unul din trei). În Saxonia și Turingia, proporția este de aproape 40%.\n\nCare este pensia medie în Germania în 2023?\n\nDatele furnizate lui Wagenknecht au relevat și care este pensia medie în Germania, la sfârșitul anului 2023: 1.604 euro la nivel național. În vestul Germaniei, media este de 1,663 euro, față de 1,471 euro în estul Germaniei.\n\nCele mai mari pensii sunt primite în statele Hamburg (1.721 euro) și Renania de Nord-Westfalia (1.709 euro), în timp ce cele mai mici pensii sunt în Mecklenburg-Vorpommern (1.455 euro), Saxonia-Anhalt (1.452 euro) și Turingia (1.437 euro).\n\nDe precizat că Wagenknecht a dezertat de la partidul de stânga Linke la începutul acestui an pentru a-și fonda propriul partid: o platformă economică de stânga, dar social conservatoare, cunoscută sub numele de Alianța Sahra Wagenknecht (BSW). Politicianul speră să obțină câștiguri puternice la viitoarele alegeri de stat din Brandenburg, Saxonia și Turingia, care urmează să aibă loc în septembrie.\n\n„Faptul că unul din cinci pensionari primește mai puțin de 1.200 de euro în pensie după 45 de ani de muncă este un scandal politic”, a declarat Wagenknecht pentru dpa.\n\nEa a arătat spre Austria vecină - unde pensia medie este cu 800 de euro mai mult - ca exemplu de reformă de succes.\n\n„Avem nevoie de pensii mai mari bazate pe modelul austriac și taxe mai mici pe pensii”, a spus ea.\n\nÎn urmă cu 20 de ani, Austria a făcut câteva schimbări în sistemul său de pensii.\n\nUna dintre principalele modificări a fost solicitarea tuturor angajaților - inclusiv a funcționarilor publici - să plătească la fondul de pensii de stat.\n\nDe asemenea, angajatorilor li s-a cerut să plătească mai mult în sistem decât angajații, în comparație cu Germania, unde contribuția este împărțită în mod egal între angajator și angajat. Stagiul minim de cotizare pentru primirea unei pensii de stat austriece a fost, de asemenea, crescut la 15 ani - mult mai mult decât cei cinci ani ai Germaniei.\n\nÎn răspunsul său către Wagenknecht, Ministerul Federal al Muncii din Germania a spus că pensia de stat nu poate fi utilizată singură pentru a determina venitul total al unui pensionar, deoarece mulți cetățeni în vârstă au alte surse de venit - de exemplu, persoanele cu o pensie mai mică depind uneori de pensia soțului sau a partenerului lor.\n\nOricum, femeile sunt adesea afectate de pauzele de carieră, munca cu fracțiune de normă și salariile mai mici, ceea ce nu le dă de multe ori posibilitatea să se retragă din câmpul muncii cu o pensie rezonabilă.",
        "label": "Germania"
    },
    {
        "title": "Tot ce se schimbă în Germania, în mai 2023 - GermaniaMea.ro",
        "content": "Vreme bună, zile libere mai multe, creșteri salariale, prețuri mai mici la încălzire... ce-ți poți dori mai mult?! Și tu te poți bucura de toate acestea dacă locuiești în Germania. Iată cu ce alte schimbări vine luna mai pentru aceștia...\n\n[ Acest articol este realizat de GermaniaMea.ro – un site pentru românii care caută de muncă în Germania .]\n\nDeutschlandticket , numit și biletul de 49 euro sau, pur și simplu, D-Ticket îl poți achiziționa deja din 3 aprilie, dar începând cu 1 mai el devine, în sfârșit, operațional. Cu biletul lunar, poți călători cu transportul public regional în toată Germania. Tichetul poate fi cumpărat de pe site-urile și aplicațiile diferitelor asociații de transport din țară (de exemplu, BVG din Berlin), precum și Deutsche Bahn. Ca alternativă la biletul pe suport mobil, este disponibil și un card cu cip. Până la finele anului, biletele de hârtie vor fi disponibile și în unele regiuni.\n\nMai multe detalii despre aplicația mobilă a biletului de 49 euro și ce angajați beneficiază de Deutschlandticket la preț redus, găsești AICI și AICI .\n\nA existat o cerere mare în primele zile după lansarea vânzărilor, Deutsche Bahn raportând că au fost deja vândute 250.000 de bilete. Angajatorii pot emite Deutschlandticket ca „Jobticket” (bilet de muncă) și pot oferi angajaților un preț subvenționat de 34,30 EUR sau mai puțin. Există câteva alte oferte speciale în toată țara, inclusiv bilete cu reducere pentru tineri, studenți și cei care beneficiază de ajutoare sociale.\n\nChiar și pentru cei care încă iau măsuri de precauție împotriva răspândirii Covid-19, aplicația Corona Warn nu a jucat un rol major în viața de zi cu zi de ceva timp. Iar din luna mai, aplicația va avea o utilizare limitată, a anunțat Institutul Robert Koch pe site-ul său.\n\nAvertismentul pe care îl primesc utilizatorii după contactul cu persoane infectate va înceta după 30 aprilie. Utilizatorii vor putea folosi în continuare anumite funcții, de exemplu pentru afișarea certificatelor de vaccinare. Aplicația Corona Warn este disponibilă în magazinele de aplicații de aproximativ trei ani și a fost descărcată de aproape 50 de milioane de ori.\n\nAngajații din cadrul centrelor de îngrijire a vârstnicilor vor primi mai mulți bani pentru munca lor începând cu luna mai, prima dintre cele două ajustări salariale din 2023. Salariul minim continuă să difere în funcție de calificarea angajaților: personalul auxiliar va primi cel puțin 13,90 euro pe oră, în timp ce asistenții medicali calificați se pot aștepta la 14,90 euro pe oră.\n\nIar asistentele calificate vor câștiga cel puțin 17,65 euro pe oră. A doua creștere este planificată pentru decembrie.\n\nÎncepând cu luna mai, prețurile la gaze vor scădea la câțiva furnizori de bază - aducând costurile sub limita de 12 cenți pe kilowatt oră stabilită de legea germană privind plafonarea tarifului la gaz. Motivul este că prețurile de pe piața angro au fost din nou semnificativ mai mici în ultimele luni, potrivit Gasag Group. Prin intermediul portalului de comparații Check24 oferă, consumatorii vor putea, începând de luni, să compare prețurile diferiților furnizor.\n\nÎn aprilie, cei care lucrează în construcții, s-au putut bucura de creșteri salariale, iar acum mulți așteaptă cu nerăbdare o plată specială unică - bonusul de 450 de euro - care va fi plătit pe lângă salariile de bază, dar numai în vestul Germaniei din cauza diferenței dintre costurile de trai.\n\nZidarii și zugravii se pot aștepta, de asemenea, să primească un bonus de compensare a inflației de 600 euro cu salariile lor din luna mai.\n\nCosturile pentru contractele DSL și de rețea fixă la Vodafone vor crește începând cu 4 mai, când clienții vor trebui să plătească 5 euro în plus pe lună. Pentru clienții noi, prețurile mai mari se aplicau deja din noiembrie 2022, iar acum clienții existenți vor trebui, de asemenea, să caute mai adânc în buzunare.\n\nPotrivit Vodafone, toți clienții cărora li se aplică această scumpire au fost deja înștiințați despre noile tarife încă din luna martie. Ei beneficiază de un drept special de reziliere contractuală de trei luni, în cazul în care doresc să schimbe furnizorii.\n\nVești bune pentru toți angajații dornici să se bucure de vremea însorită: în luna mai sunt trei sărbători legale, toate fiind în timpul săptămânii. Iată cum să-ți planifici mini-vacanțele:\n\nLegea privind serviciile și piețele digitale va intra în vigoare pe 2 mai. Asta înseamnă că giganții IT precum Amazon și Google vor trebui să respecte reguli stricte din UE pentru a asigura o concurență loială.\n\nPublicitatea personalizată sau autopromovarea va fi sever restricționată, iar utilizatorii vor fi nevoiți să șteargă chiar și aplicațiile preinstalate. Dacă operatorii platformei nu respectă regulile, se vor confrunta cu sancțiuni - în cel mai rău caz, aceasta ar însemna destrămarea companiei în cadrul UE.",
        "label": "Germania"
    },
    {
        "title": "Deliciu „made in Romania”, pe mesele bogătașilor din Germania - GermaniaMea.ro",
        "content": "Crescătorii de sturioni din România fac față cu greu cererilor de pe piețele bogate externe, ca Germania, Elveția sau Belgia. Sancțiunile impuse Rusiei odată cu războiul din Ucraina au blocat majoritatea exporturilor de sturioni din această țară spre restul Europei, astfel că producătorii români profită și livrează tot mai mult unei piețe vestice mereu în căutarea acestei delicatese, informează observatornews.ro.\n\nExporturile de nisetru, morun şi caviar au explodat, iar fermele româneşti de sturioni fac sume frumoase de bani în ultima vreme. Nu mai puțin de patru tone de nisetru siberian vor ajunge din Santăul Mic, Bihor în străinătate. E vorba de două bazine din lacul de șapte hectare care au fost golite pentru export.\n\n„Anul trecut am vândut în jur de 5 tone, însă anul acesta a crescut cererea de patru, cinci ori. 25 de tone în primele 3 luni şi cu siguranţă o să vindem încă pe atât. Azi exportăm nisetrul siberian, femele cu caviar. Femelele se vând cu 30 de euro, iar caviarul ajunge undeva până la 2 mii de euro (n. red. per kilogram )”, a declarat administratorul unei ferme piscicole.\n\nNisetrul siberian este considerat un produs culinar rafinat și a apărut relativ recent pe piaţa românească.\n\nPe lângă gustul deosebit, această specie de peşte are cu o valoare culinară şi economică de excepţie, a cărui carne e lipsită de contraindicaţii, atingând greutăţi de 6-7 kilograme.\n\nSpre deosebire de alţi sturioni, care fac migraţia între mare şi râu, nisetrul siberian are avantajul că poate fi crescut numai în apă dulce și ciclului său de reproducere este unul dintre cele mai scurte. De asemenea, carne este deosebit de gustoasă şi nu are oase, ci doar cartilagii care se îndepărtează foarte uşor pentru consum.\n\nSturionii care ating vârsta de 8-15 ani sunt foarte valoroși pentru că au o cantitate suficientă de icre. De altfel, nisetrul siberian este o specie de sturion, la care 30% din greutatea femelei este reprezentată de icre.\n\n„În jur de 80% a crescut cererea pentru femele la export. Azi exportăm nisetrul siberian, femele cu caviar”, a mai declarat reprezentantul fermei piscicole\n\nConform sursei citate, România se află în topul select al exportatorilor de caviar în lume, alături de Iran și Rusia.\n\n„Aurul negru al gastronomiei” - aşa cum mai este numit caviarul, este recoltat abia după 7 ani, când peştele ajunge la maturitate. Cu cât este mai rar şi se dezvoltă mai lent peştele, cu atât icrele sale sunt mai preţioase.",
        "label": "Germania"
    },
    {
        "title": "10 evenimente de neratat în Germania, în noiembrie - GermaniaMea.ro",
        "content": "De la concerte de jazz de talie mondială, la atmosferă medievală, sunt multe de explorat în Germania în luna noiembrie. GermaniaMea.ro vă face o trecere în revistă a celor mai importante evenimente!\n\nDortmund Hansemarkt este un punct central an de an în calendarul de evenimente al celui mai mare oraș din zona Ruhr. Festivalul istoric și cultural transportă vizitatorii înapoi în timp în epoca hanseatică, o perioadă în care orașul era un membru important al Ligii Hanseatice, o alianță militară și comercială a orașelor de la Marea Nordului până la Marea Baltică în Evul Mediu.\n\nÎn timpul Hansemarkt, centrul orașului este transformat într-o piață plină de viață, care prezintă elemente de tradiție, comerț și cultură din acea perioadă istorică. Vizitatorii pot răsfoi o gamă largă de produse artizanale și tradiționale, inclusiv bijuterii, imprimeuri indigo, articole din piele și multe altele.\n\nExistă, de asemenea, o mulțime de oferte culinare, spectacole culturale și divertisment pentru toate vârstele, cum ar fi artiști de stradă și programe speciale pentru copii.\n\nFestivalul anual de jazz din Berlin este unul dintre cele mai vechi din Europa și în acest an ajunge la cea de-a 60-a aniversare. Încă o dată, muzicieni internaționali din întreaga lume vor veni să încânte publicul cu talentele lor muzicale la Casa Berliner Festspiele și în alte locații din Capitală.\n\nSub motto-ul „Spinning Time”, ediția din acest an pune un accent deosebit pe mijlocele de improvizație.\n\nPiața medievală din orașul Lutherstadt Eisleben există din 1521, ceea ce o face cel mai vechi festival popular din regiunea centrală a Germaniei.\n\nFestivalul anual are loc în piața istorică din Lutherstadt Eisleben și are loc în onoarea celui mai faimos fiu al orașului - Dr. Martin Luther.\n\nÎn weekend, piața istorică capătă o ambianță medievală vibrantă, cu o mulțime de distracții de modă veche de care să se bucure vizitatorii de toate vârstele, inclusiv prezicători, cavaleri de luptă, acte de jonglerie, menestreli și multe altele.\n\nÎn fiecare an, la începutul lunii noiembrie, un festival unic vine în orașul Soest din Renania de Nord-Westfalia, unde plimbările pe străzile iluminate modern contrastează cu casele istorice din lemn și cu catedrala veche de aproape 1.000 de ani.\n\nTârgul Soest All Saints, cu o tradiție de aproape 700 de ani, are loc în inima a ceea ce a fost cândva un oraș hanseatic proeminent. Cu aproximativ 50.000 de metri pătrați dedicați festivităților, este cel mai mare târg de oraș vechi din Europa.\n\nPe lângă plimbările palpitante precum cele cu caruselul loop-the-loop, o mulțime de standuri oferă delicii locale gustoase. Unul dintre atracțiile culinare ale târgului este lichiorul de miere, care este servit în pahare de shot realizate din foaie de napolitană și acoperite cu ciocolată. Delicios!\n\nDe trei ori pe an, Heiligengeistfeld din Hamburg prinde viață pe măsură ce sute de proprietari de tarabe și animatori vin pentru a-și vinde marfa și a distra localnicii și turiștii.\n\nVizitatorii târgului sunt tratați cu o gamă variată de atracții, inclusiv carusele pentru copii, cabine de jocuri, standuri cu gustări, bomboane și băuturi, precum și roți panoramice distractive. Și nu uitați de artificiile captivante care luminează cerul în serile de vineri.\n\nLa ora 11:11 pe 11 noiembrie, mii de oameni se vor aduna la Heumarkt și Alter Markt din Köln pentru a sărbători începutul oficial al Carnavalului de la Köln.\n\nProgramul de scenă - inclusiv spectacole ale celor mai iubite melodii din Köln - durează până la ora 19.00. Odată ce programul oficial de pe scenă se apropie de sfârșit, petrecerile continuă în pub-urile din oraș.\n\nAnul acesta se împlinesc 20 de ani de la festivalul de film din Düsseldorf. Evenimentul se deschide la Heinrich-Heine-University în primele două zile și se încheie la „Weltkunstzimmer” (World Art Room) în ultima zi.\n\nCompetiția anuală de scurtmetraje, organizată de studenții de la Studii Media și Culturale de la Universitatea Heinrich Heine din 2003, este una dintre cele mai renumite din Germania. Festivalul din acest an include un record de 1.546 de filme prezentate din 97 de țări, inclusiv 78 din afara Europei.\n\nÎn timp ce Frankfurt este renumit pentru Târgul său anual de carte, Salonul de carte din München se află pe locul doi în ceea ce privește festivalurile literare germane.\n\nPe parcursul a 18 zile, în cadrul expoziției, circa 200 de edituri vor prezenta peste 13.000 de romane, cărți de bucătărie, literatură de călătorie, cărți pentru copii și tineri, cărți audio, cărți de artă, non-ficțiune și cărți de specialitate din toate domeniile.\n\nÎn fiecare zi vor avea loc evenimente despre cărți, jocuri de rol live, discuții, prezentări de cărți, speed dating pentru cărți și o varietate de ateliere legate de cărți pentru tineri și seniori.\n\nVizitatorii Festivalului de iarnă Tollwood de pe Theresienwiesen din München se pot aștepta la un amestec unic de teatru de stradă, spectacole artistice, concerte live, un program pentru copii, o serie de delicii culinare organice și o diversitate aparte de meșteșuguri venite de pe tot globul. În mod deosebit, majoritatea evenimentelor sunt oferite gratuit.\n\nPoate că pare greu de crezut că „acel” moment al anului este din nou aproape, dar Crăciunul chiar bate la ușă!\n\nUna dintre primele piețe de Crăciun deschise în acest an este Piața Îngerilor de pe Neumarkt din Köln - una dintre cele mai frumoase și mai încărcată de magie piețe de Crăciun din zonă.\n\nCele mai multe piețe de Crăciun din Germania își deschid porțile pe 27 noiembrie, în timp ce cea mai veche piață de Crăciun din Republica Federală - Streizelmarkt din Dresda - se deschide pe 29 noiembrie.",
        "label": "Germania"
    },
    {
        "title": "Haos în Germania din cauza vremii severe! Prognoza până vineri - GermaniaMea.ro",
        "content": "Zilele acestea, iarna și-a arătat colții în Germania, după ce a nins viscolit, iar stratul de zăpadă a atins și 40 de cm grosime în unele zone. Ninsorile au dat peste cap totul, mai ales traficul pe mai multe aeroporturi germane.\n\nZăpada și gheața au forțat duminică anularea a zeci de zboruri pe aeroportul din Frankfurt, cel mai mare aeroport din Germania. În total, 120 din cele 1.090 de zboruri programate pentru duminică pe aeroportul din vestul țării au fost anulate. Vizibilitatea slabă a fost un alt factor din spatele anulărilor. Luni situația nu s-a schimbat prea mult, condițiile meteorologice ținând limitată activitatea pe aeroporturi.\n\nLa München, 35 de zboruri au fost anulate ca măsură de precauție luni seara târziu dintr-un total de 750 de plecări și aterizări programate pe al doilea aeroport ca mărime din Germania, a declarat un purtător de cuvânt.\n\nPerturbațiile au început de vineri seara pe aeroportul Berlin-Brandenburg, cu 30 de zboruri întrerupte din cauza stratului de gheață depus.\n\nReprezentanții aeroporturilor sfătuiesc pasagerii să solicite companiilor aeriene informaţii referitoare la zborurile lor şi, dacă este necesar, să aloce timp suplimentar pentru deplasarea spre aeroport.\n\nLa ultima actualizare de luni seara, pe site-urile principalelor companii aeriene, nu mai existau zboruri anulate, în schimb erau unele zboruri care înregistrau încă întârzieri.\n\nTraficul rutier a avut și el de suferit. Sute de vehicule de mare tonaj au rămas blocate pe porţiuni dificile de drum. Polițiștii le-au cerut șoferilor să nu se aventureze pe șosele decât dacă este absolut necesar.\n\nCirculaţia trenurilor în regiunea Frankfurt a avut şi ea de suferit din cauza vremii de iarnă, a informat operatorul feroviar Deutsche Bahn. Perturbările au dus la apariţia unor întârzieri semnificative, precum şi anularea parţială, şi chiar totală, a unor trenuri.\n\nCele mai afectate au fost cursele pe distanţe lungi care trec prin Frankfurt, astfel că unele trenuri de tip InterCity Express (ICE) au fost nevoite să oprească în gara din sud a oraşului Frankfurt, în loc de gara centrală.\n\nCare sunt previziunile pentru următoarele zile?\n\nMeteorologii germani n-au vești prea bune în următoarele zile, decât pentru iubitorii de zăpadă și ai sporturilor de iarnă. În acest sens ei au emis cod galben și portocaliu de vreme severă nivel 1 și 2 în mai multe zone ale țării.\n\nMarți vor continua ninsorile, mai ales în zona Mării Nordului și în vest, informează DWD - Serviciul Meteorologic German. Temperaturi maxime se vor situa între 3 și 9 grade Celsius. Vântul își va face și el simțită prezența, mai întâi moderat în zonele de sud-vest până la rafală în zonele montane mai înalte și pe mare.\n\nMiercuri, temperaturile vor mai scădea, iar precipitațiile sub formă de ninsoare vor fi prezente în zona de coastă și în părți din centrul Germaniei. Meteorologii avertizează și asupra condițiilor de a se depune gheață și polei, pe fondul temperaturilor scăzute, cu maxime cuprinse între -3 și 3°C. Stratul de zăpadă va fi unul destul de generos și afânat, predominant în centru și în nord-vest.\n\nAbia joi se mai potolesc ninsorile, precum și vântul. Cerul va fi mai mult noros și ocazional vor fi precipitații sub formă de ploaie în zonele de sud și centru. Vor mai cădea fulgi de zăpadă izolat în Renania de Nord-Westfalia și Emsland, dar și prin părți din Saxonia Inferioară și Schleswig-Holstein până la Mecklenburg - Pomerania de Vest. Zăpadă va continua să fie și în zonele joase de relief.\n\nTemperaturile vor fi și ele mai prietenoase, cu valori maxime în sud-vest de până la 13 grade Celsius, în rest în jumătatea de sud-est vor fi 5 până la 11°C, în nord și nord-vest 2 până la 6°C. Vântul își va modifica și el direcția de la sud la sud-vest la vest pe parcursul zilei.\n\nAcesta va fi singurul moment de respiro, pentru că, de vineri seara, revin ninsorile abundente în nord-est și local, în rest. Temperaturile vor scădea și ele de la +2 la -4°C.",
        "label": "Germania"
    },
    {
        "title": "Germania: Alertă în Koln! Un club de noapte, aruncat în aer! - GermaniaMea.ro",
        "content": "O puternică explozie a zguduit azi de dimineață centrul orașului Köln - landul Renania de Nord-Westfalia, vestul Germaniei, un efectiv important de polițiști analizând în cele mai mici detalii cauzele incidentului.\n\nPotrivit unei purtătoare de cuvânt a poliției, explozia a avut loc între Rudolfplatz și Ehrenstraße puțin după ora 7 dimineața.\n\n„Am izolat zona și ancheta este în curs! Populația este rugată să evite zona afectată pentru ca echipele de investigație încearcă să stabilească cauzele deflagrației! Poliția a demarat o operațiune majoră în acest sens”, au declarat oamenii legii.\n\nDeflagrația s-a produs în zona de intrare a unei clădiri de pe Hohenzollernring, respectiv la Vanity Club Köln, care a fost grav avariată, informează DW.com. Imaginile surprinse la fața locului arată cum părți din tavan și peretele lateral au fost distruse, iar geamurile au fost făcute țăndări.\n\nPresa locală relatează că un bărbat (53 ani) care se ocupa de curățenie a fost grav rănit în explozie și acum se află internat la spital, însă această informație nu a fost confirmată oficial de către forțele de ordine.\n\nAnchetatorii analizează imaginile de pe camerele de supraveghere, care ar fi surprins o persoană cu glugă care s-a apropiat de clădirea clubului de noapte și a lăsat jos o geantă și un sac. Din videoclip nu reiese clar dacă bărbatul a avut complici.\n\n„Am fost anunțat de poliție la primele ore ale dimineții că cineva a detonat un dispozitiv exploziv, chiar dacă se vede clar că erau destui oameni acolo. Estimăm că prejudiciul valorează 100.000 de euro”, a declarat proprietarul clubului, Hamid Nuri. El susține că nu au existat recent incidente cu clienții clubului sau amenințări de vreun fel. Nu știe un motiv pentru un atac suspect asupra lui sau asupra clubului său.\n\n„Vanity” este considerat unul dintre cele mai populate cluburi din zona de viață de noapte din Köln.\n\n„Dimineața devreme a fost o bubuitură violentă care m-a trezit. Apoi m-am uitat imediat pe fereastră și am văzut un incendiu în zona de la intrare ( n.red. în clubul Vanity ). Am alertat pompierii!”, a declarat Pedro K. (31 de ani), locuitor în zonă.\n\nPurtătorul de cuvânt al poliției din Koln a declarat ulterior că, potrivit informațiilor date de investigatori, explozia din centrul orașului a fost una intenționată.\n\nReprezentatul poliției a refuzat să confirme o legătură cu o serie de explozii din statul Renania de Nord-Westfalia din ultimele luni (Engelskirchen, Duisburg și Düsseldorf), care au fost atribuite unei bande criminale organizate sau un posibil atentat terorist, dar a spus că sunt investigate toate posibilitățile.\n\nSurse citate de media germană vorbesc despre implicarea așa-numitei Mocro Maffia - un grup infracțional marocan care acționează în Belgia și Țările de Jos, privind o reglare de conturi în lumea drogurilor.\n\nMembrii Mocro Maffia sunt cunoscuți pentru asasinate și tentative de omor.\n\nPotrivit anchetatorilor, suspectul purta o jachetă albă cu albastru, pantaloni de culoare închisă și adidași de culoare închisă. Cine are informații despre el sau/și despre infracțiunea este rugat să apeleze numărul de telefon 0221 229-0 sau să anunțe prin e-mail la poststelle.koeln@polizei.nrw.de.",
        "label": "Germania"
    },
    {
        "title": "Celebru manelist, acuzat de înșelăciune în Germania - GermaniaMea.ro",
        "content": "După ce zilele trecute, a fost reținut de anchetatorii din București și, ulterior, plasat sub control judiciar în mai multe cazuri de înșelăciune, Florin Stoian - cunoscut sub numele de scenă Florin Salam – este implicat într-un nou scandal, pentru același tip de infracțiune, și în Germania.\n\nMai exact, celebrul interpret de muzică de petrecere ar fi înșelat un organizator de evenimente de origine albaneză, informează presa mondenă din România.\n\nPe numele său Mateo Gerami, organizatorul s-ar fi înțeles cu Florin Salam să susțină mai multe spectacole, în locații diferite, pentru diaspora românească. În acest sens, albanezul ar fi apucat să le vândă sute de bilete românilor amatori de manele. Un prim astfel de eveniment ar fi trebuit să aibă loc pe 16 martie, într-un local de top din Frankfurt.\n\nÎn cazurile de înșelăciune, manelistul ar fi luat bani pentru a cânta la diverse evenimente, însă nu a onorat contractul și nici nu ar fi returnat suma încasată. Prejudiciul în urma evenimentelor neonorate din România depășește 20.000 de euro.\n\nÎn scandalul din Germania, albanezul nu i-ar fi dat nimic în avans, dar Salam ar fi anunțat pe platformele de socializare că urmează să cânte la un eveniment patronat de Gerami.\n\n„Hei, vă salut prietenii mei! Nu uitați, mâine, 16 martie, vă aștept în Germania alături de fratele meu, dar și de al vostru Florin Salam la cel mai tare spectacol cu surprize. Vă așteaptă regele FS! Vă iubesc și veniți în număr cât mai mare!”, transmitea Florin Salam publicului său.\n\nPotrivit organizatorilor, manelistul și formația sa aveau totul pregătit - biletele de avion plătite, la fel și cazarea. Peste 2.000 de bilete au fost vândute.\n\nSalam, însă, nu s-a mai prezentat așa cum a promis, iar Mateo Gerami, considerat un adevărat „naș” de către interlopii din Balcani, s-a văzut nevoit să facă față valului de nemulțumiri venit din partea celor care ar fi achitat câte 50 de euro pe bilet și au așteptat cu nerăbdare concertul manelistului.\n\nDoar că Florin Salam se afla în arest pentru 24 de ore și, în apărarea sa, artistul de manele susține că și-ar fi anulat mai multe concerte pe care le avea în străinătate pentru că îi este frică să plece din țară, deși procurorii nu i-au interzis acestuia să părăsească teritoriul României.\n\nManelistul este vizat și într-un dosar instrumentat de polițiștii din Popești Leordeni, unde este cercetat pentru o altă posibilă înșelăciune, comisă printr-un mod de operare similar. De asemenea, alte persoane din Ploiești, Dolj și Argeș îl acuză pe Florin Salam că nu și-a respectat angajamentele.\n\nAlte victime ale cântărețului nu au mai mers la Poliție, ci au preferat să apeleze la lideri ai lumii interlope, pentru a-și face dreptate, precum Nuțu Cămătaru și Costel Caran, de aici și teama cântărețului de a mai merge la concerte.\n\nManelistul acuză că totul este o înscenare și că el nici nu ar fi știut că cei care îl acuză acum de înșelăciune ar fi plătit bani pentru prezența lui la evenimentele lor. Aici el arată cu degetul înspre impresarul lui, Nicolae Constantin.",
        "label": "Germania"
    },
    {
        "title": "Un alt gigant german din industria auto are probleme - GermaniaMea.ro",
        "content": "Încă un nume mare din industria auto germană anunță măsuri dure pentru a face față crizei în care se află. Astfel, după Continental , Schaeffler sau Volkswagen , a venit rândul companiei Bosch să fie nevoită să facă disponibilizări și să reducă programul de lucru.\n\nMai exact, cel mai mare furnizor de piese auto din lume concediază 5.500 de angajaţi şi reduce programul de lucru şi salariile pentru alţi 10.000. Un nou semn că provocările cu care se confruntă sectorul auto german, pe fondul cererii scăzute şi al concurenţei cu rivalii chinezi care oferă vehicule mai ieftine, se acutizează.\n\nBosch ar urma să renunţe la3.500 de angajaţi, până la finalul lui 2027, de la divizia sa de servicii informatice, jumătate fiind la unităţile din Germania.\n\nDe asemenea, 750 de angajaţi ar urma să fie concediaţi până în 2032 la uzina din Hildesheim, în Germania. În plus, vor fi concedieri la divizia de mecanisme de direcţie la fabrica din Schwaebisch Gmuend, lângă Stuttgart. Compania vrea să concedieze acolo până la 1.300 de angajaţi, în perioada 2027 – 2030.\n\n„Industria auto suferă de supradimensionarea capacităţilor de producţie”, a explicat sâmbătă un purtător de cuvânt al Bosch, subliniind că numărul exact de angajaţi care vor fi concediaţi va fi anunţat după finalizarea negocierii cu sindicatele.\n\n„Competiţia în industrie şi presiunea pusă pe preţuri au continuat să se intensifice”, a mai transmis reprezentantul companiei.\n\nPotrivit acestuia, angajații cu contracte de 38 sau 40 de ore de la diferite locații din Germania vor trece la un program redus de 35 de ore.\n\n„Am ajuns la un nou nivel scăzut al cooperării noastre cu conducerea, ca rezultat al intervenţiei unilaterale a companiei în nivelul de plată al angajaţilor. Ne vom organiza rezistenţa la acele fabrici la toate nivelurile”, a afirmat Frank Sell, adjunctul şefului Consiliului angajaţilor.\n\nÎn urma reducerii programului, şi salariile vor scădea în mod corespunzător.\n\nÎn România, la finele anului trecut, gigantul german avea aproximativ 10.520 de angajaţi, o creștere cu aproximativ 7 procente față de anul precedent. Compania este prezentă, prin centrele sale de inovare la Bucureşti, Cluj şi Sibiu. Totodată, compania prezentă de 30 de ani pe piaţa românească, are două unităţi de producţie la Cluj şi Blaj.\n\nGrupul german a încheiat anul fiscal 2023, în România, cu vânzări consolidate în valoare de 2,5 miliarde de lei (516,2 milioane de euro), acestea rămânând la un nivel similar cu cel al anului precedent.\n\nÎntre timp, Volkswagen se confruntă cu presiuni economice semnificative și nu vede nicio modalitate de a evita disponibilizările și închiderile de fabrici pentru a reduce costurile cu 4 miliarde de euro. Întrucât cea mai recentă rundă de discuţii s-a încheiat fără succes, reprezentanţii angajaţilor Volkswagen au votat, vineri, oficial pentru declanşarea unor greve limitate în Germania, de la începutul lunii viitoare. Următoarea rundă de negocieri e pe 9 decembrie.",
        "label": "Germania"
    },
    {
        "title": "Crimă înfiorătoare în Germania! O româncă, autoare sau complice? - GermaniaMea.ro",
        "content": "O sătmăreancă şi iubitul ei neamț, bănuiţi de omor calificat în Germania, se ascundeau în România când au fost prinşi de poliţişti.\n\n„La data de 8 noiembrie a.c., poliţiştii din cadrul Inspectoratului de Poliţie Judeţean Satu Mare -Serviciul de Investigaţii Criminale au pus în executare două mandate europene de arestare, emise de autorităţile din Germania, într-o cauză privind săvârşirea infracţiunii de omor calificat. În urma activităţilor investigative desfăşurate, poliţiştii au identificat, pe raza municipiului Satu Mare, o femeie de 36 de ani, din judeţul Maramureş”, a transmis IPJ Satu Mare.\n\nMaria Talpoș, din Negrești-Oaș, l-a întâlnit pe cetățeanul german, de 38 de ani, în Trier – un oraș aflat aproape de granița Germaniei cu Luxemburg. Românca lucra acolo într-un bar pentru a-și întreține copiii dintr-o altă relație, rămași acasă, în țară.\n\nVictima celor doi avea 68 de ani și locuia în același oraș cu ei. Bărbatul o cunoștea și știa că avea bani în locuință, sperând la o sumă considerabilă. Cei doi au dat buzna în locuința victimei și, conform surselor din anchetă, bărbatul ar fi lovit-o puternic după care a strangulat-o cu un cablu USB.\n\nCei doi au plecat, în realitate, din locuință cu mult mai puțin decât se așteptau - circa 500 de euro și un card bancar de pe care au extras alți 4.000 de euro.\n\n„Victima a fost găsită în sufragerie, acoperită cu așternuturile patului”, potrivit stern.de. Aceeași sursă arată că femeia moartă a fost descoperită în apartament de către o rudă, în urmă cu o săptămână.\n\nDin cercetări a reieșit că cei doi s-au deplasat în România imediat după comiterea faptei. La finele săptămânii trecute, la solicitarea Parchetului Oradea, Judecătoria Trier a emis un mandat european de arestare sub suspiciunea de omor comun. Vineri seară, cei doi au fost localizați și arestați în România. Ambii sunt bănuiți de omor calificat, comis pe teritoriul Germaniei, în prezent fiind în Centrul de Arestare Preventivă al IPJ Satu Mare pentru o perioadă de 15 zile.\n\nMaria Talpoș a fost reținută de polițiști pe o stradă din Satu Mare.\n\nCetățeanul german a fost depistat la Punctul de Trecere al Frontierei România Petea spre Ungaria. În plus, polițiștii sătmăreni au găsit în bagajele germanului, la controlul de frontieră, substanțe interzise.\n\n„În consecință, polițiștii de frontieră au întocmit dosar penal sub aspectul săvârșirii infracțiunilor de introducere/scoatere din țară, precum și importul sau exportul drogurilor de risc, fără drept”, a arătat Poliția de Frontieră.",
        "label": "Germania"
    },
    {
        "title": "Germanii, prea săraci pentru a-şi permite un concediu - GermaniaMea.ro",
        "content": "În plină perioadă a vacanțelor și concediilor, se pare că nu toți se pot bucura de o astfel de relaxare, nici măcar populația celei mai bogate țări din Europa: mai mult de unul din cinci germani nu-și permite acest „lux”.\n\nMai exact, 21,9% din populaţie susține că, din cauza problemelor financiare, nu reușește să pună bani de o parte pentru o vacanţă de o săptămână pe an, relevă cele mai noi date Eurostat.\n\nAstfel, categoria de persoane afectată este reprezentată, în mod special, de părinţii singuri cu copii, 42% dintre aceştia neavând un venit suficient pentru a-şi permite un concediu de o săptămână. Gospodăriile cu doi adulţi, fără copii care să depindă de ei, este cel mai probabil să-şi permită un concediu anual.\n\n„Aceste cifre arată cât de profund divizată social este Germania”, a declarat parlamentarul Dietmar Bartsch, lider al partidului de extremă stânga Die Linke pentru media germană Redaktionsnetzwerk Deutschland (RND). „Toată lumea ar trebui să aibă oportunitatea să meargă în concediu cel puţin o săptămână pe an”, a adăugat el.\n\nTrist este că cifrele sunt în creștere față de anii precedenți. Comparativ cu 2021, proporţia era de 19,9%, aşa că era mai mică de unul din cinci germani. De asemenea, această proporţie era mult mai mică în 2017 - 15,3%, respectiv în 2019 - 12,8%. În 2011, aproape unul din patru germani - 22,8% - nu-şi putea permite un concediu de o săptămână pe an.\n\nAșa cum te așteptai, lucrurile arată și mai prost pentru români. Aproximativ 39% dintre ei susţin că nu vor pleca deloc în concediu în această vară, iar dintre cei care totuși o vor face, peste 73% îşi vor petrece vacanţa de vară în România, rezultă dintr-un sondaj realizat recent de CEC Bank, în parteneriat cu comparatorul bancar FinZoom.ro.\n\nCând vine vorba despre bugetul alocat anul acesta pentru vacanţă - aproximativ 10% dintre respondenţi au menţionat că vor aloca sub 1.000 lei, aproape 25% au răspuns între 1.000 - 3.000 lei, 14,5% vor aloca între 3.000 - 6.000 lei, circa 9% şi-au programat între 6.000 - 10.000 lei, iar aproape 4% intenţionează să cheltuiască peste 10.000 lei.\n\nLa întrebarea \"Unde îţi vei petrece vacanţa anul acesta?\" peste 34% dintre respondenţi au spus că în România la mare, circa 32% în România la munte, iar aproape 7% îşi vor petrece vacanţa la rude/la ţară. Totodată, peste 20% dintre respondenţi afirmă că îşi vor petrece vacanţa în străinătate, destinațiile preferate fiind, în ordine Grecia, Bulgaria, Italia și Turcia.\n\nPotrivit unui alt studiu al AHA Moments în luna martie 2023, bugetul cheltuit pe vacanța medie în străinătate este dublu față de cel din România. Vacanța medie în străinătate a costat 6.000 lei, față de 3.000 lei în România. De asemenea, doar 1% parte din români au reușit să ajungă într-o destinație exotică în 2022. Este însă un vis îndepărtat pentru mult mai mulți.",
        "label": "Germania"
    },
    {
        "title": "Apocaliptic! Peisaj de iarnă în plină vară în Germania - GermaniaMea.ro",
        "content": "Vremea parcă a luat-o razna în Germania! Zilele trecute, locuitorii din republica federală au asistat la efectele unui fenomen meteorologic istoric în Europa, numit furtuna Antoni – vânt extrem de puternic și bucăți mari de gheață (cât pumnul) pe post de grindină, informează TheLocal.de.\n\nDe altfel, meteorologii au emis pentru vineri cel mai înalt nivel de avertizare posibil – „violet”, ceea ce înseamnă că exista posibilitatea manifestării unor inundații, tornade și furtuni supercelulare. Acest fenomen meteo este unul dintre cele mai rare tipuri existente, fiind caracterizat prin ploi torențiale, descărcări electrice de lungă durată, căderi masive de grindină, rafale de vânt și uragane. Numite și furtuni rotative, furtunile supercelulare se formează prin prezența curenților ascendenți care se rotesc persistent. Durata unei astfel de furtuni este de aproximativ 2-4 ore.\n\nÎn doar câteva minute, străzile din Reutlingen (landul Baden-Württemberg, sud-vestul Germaniei) au fost acoperite de un strat serios de gheaţă ce ajungea pe alocuri până la 30 de centimetri, potrivit specialiștilor. Grindina a blocat sistemul de evacuare a apei care a inundat pivniţele şi parcările subterane ale oraşului. În consecință, autorităţile au decis că cel mai bun mod de a curăţa rapid străzile era să scoată plugurile de zăpadă.\n\nÎn plus, nivelul râului Echaz, care traversează oraşul, a crescut cu 1,5 metri în doar cinci minute, acesta ieşind pentru scurt timp din matcă, fără a provoca, însă, pagube semnificative.\n\nMai mult de 250 de pompieri au răspuns la peste 120 de solicitări ale cetățenilor după furtuna ce s-a abătut brusc de la Baden-Württemberg până la Berlin și Brandenburg.\n\n„Primele operațiuni au constat în salvarea persoanelor care au rămas blocate în propriile mașini din cauza grindinei sau autovehiculele le-au fost purtate de viituri”, a declarat un purtător de cuvânt al centrului de intervenție în caz de urgență.\n\nMai multe parcări subterane, dar și subsoluri ale orașului Reutlingen au fost complet inundate. Furtuna violentă a blocat aproape complet traficul din orașul aflat în apropiere de Stuttgart.\n\nAutoritățile i-au îndemnat pe cetățenii din sud-estul Germaniei să rămână în case și să stea departe de uși și ferestre, să deconecteze aparatele electrocasnice din locuință, dar și să se adăpostească în zone cât mai protejate, departe de copaci, linii electrice etc.\n\nȘi alte state europene precum Ungaria, Cehia, Polonia, Italia, Grecia, Serbia și Croația, au fost în stare de alertă în urma extinderii inundațiilor provocate de furtuna Antoni. În Slovenia a fost prăpăd - s-a lăsat cu decese.\n\nDupă caniculă, vremea se schimba radical și în România. ANM a fost emis un cod portocaliu de instabilitate atmosferică accentuată, în nu mai puțin de nouă județe fiind așteptate fenomene meteo extreme.",
        "label": "Germania"
    },
    {
        "title": "Cine a pus ochii pe fabricile Volkswagen din Germania? - GermaniaMea.ro",
        "content": "2024 a fost un an greu pentru Volkswagen. Vânzările grupului german pe plan global au scăzut cu 2.3% anul trecut, la puțin peste 9 milioane de vehicule, potrivit celor mai recente date financiare date publicității.\n\nÎn aceste condiții, programul drastic de economii, care să relanseze pe profit cel mai mare producător de automobile din Europa, rămâne valabil - concedieri și, pentru prima dată în istoria concernului, închiderea unor centre de producție din Republica Federală, pentru a rămâne relevant în piață și a face față concurenței acerbe din China.\n\nUn moment bun pentru concurență să speculeze vulnerabilitatea Volkswagen. O persoană care cunoaște viziunea Guvernului de la Beijing, a declarat pentru agenția de presă Reuters, că oficiali și producători auto chinezi sunt cu ochii pe fabricile VW programate pentru închidere, fără a numi potențialii investitori.\n\nCriza închiderii uzinelor Volkswagen din Germania a fost declanșată în luna septembrie a anului trecut și a fost pentru prima dată în cei 88 de ani de existență ai mărcii când s-a pus problema de a închide una sau mai multe uzine în această țară.\n\n„Intențiile conducerii VW sunt iresponsabile și zguduie din temelii compania\", a transmis, la acel moment, sindicatul IG Metall, citat de DW.com.\n\nPotrivit experților, criza de la Volkswagen a fost declanșată de mai mulți factori, între care scăderea vânzărilor de automobile în Europa, slăbiciunea economiei germane și o prea mare concentrare din partea companiei asupra automobilelor electrice, în condițiile în care cererea pentru acestea înregistrează un declin puternic.\n\nPe de altă parte, fabricarea de mașini electrice în Bundesrepublik pentru vânzare în Europa, ar permite producătorilor chinezi să evite plata tarifelor UE pentru astfel de modele, importate din China, și ar putea reprezenta o amenințare suplimentară pentru competitivitatea producătorilor europeni.\n\nDeciziile de investiții ar depinde de poziția noului guvern german față de China, după alegerile din februarie, a mai declarat persoana citată de Reuters. Prima unitate vizată de investitorii asiatici ar fi cea din Osnabrueck și pentru care discuțiile sunt destul de avansate.\n\nTotuși, companiile chineze sunt îngrijorate de modul în care ar fi primite de sindicatele germane, care dețin jumătate din locurile din consiliile consultative ale companiilor germane.\n\nStephan Soldanski, un reprezentant sindical din Osnabrueck, a declarat că lucrătorii de la uzină nu ar avea nimic împotrivă să producă pentru unul dintre partenerii de joint venture ai Volkswagen din China.\n\n„Mi-aș putea imagina că am produce ceva pentru un joint venture din China …., dar sub sigla VW și în conformitate cu standardele VW. Aceasta este condiția cheie”, a spus el.\n\nCamera de Comerț a Chinei din Berlin a confirmat că investitorii chinezi sunt foarte interesați de sectorul auto din Germania, considerându-l o perspectivă strategică importantă de investiții pe termen lung.",
        "label": "Germania"
    },
    {
        "title": "Dezastru pe piața de mașini electrice din Germania! - GermaniaMea.ro",
        "content": "Se pare că entuziasmul inițial privind mașinile electrice s-a stins, iar vânzările sunt în cădere liberă pe mai multe piețe europene. De altfel, vânzările de vehicule electrice (EV) din Germania au continuat în iulie declinul început la sfârșitul anului trecut, odată cu retragerea subvențiilor garantate de stat pentru achizițiile noi din domeniu. Clienții nu sunt dispuși să plătească prețuri exorbitante pentru o tehnologie în permanentă schimbare.\n\n„Dezvoltarea mobilității electrice se dovedește a fi nesustenabilă până acum. Piața și-a pierdut impulsul și mulți clienți se îndoiesc de faptul că mașinile electrice sunt adaptate nevoilor fiecăruia”, a declarat Constantin Gall, consultant auto, pentru aussiedlerbote.de.\n\nMai precis, vânzările de mașini electrice pe piața nemțească au scăzut cu 37% în luna iulie sau 30.762 de vehicule, potrivit celor mai noi date oficiale. Este cea mai mare scădere de la tăierea subvențiilor din decembrie.\n\nCa parte a măsurilor de austeritate, cancelarul Olaf Scholz a pus capăt unui sistem de subvenţii pe şapte ani, cunoscut sub denumirea de Umweltbonus („bonus de mediu'), în baza căruia clienţii primeau granturi de mii de euro dacă se hotărau să achiziţioneze automobile electrice. Guvernul de la Berlin a eliminat mai întâi subvenția pentru vehiculele electrice comerciale, apoi pe cea pentru persoane fizice. Imediat ce aceste măsuri au intrat în vigoare, cererea s-a prăbușit.\n\nCota de piață a acestor vehicule este acum sub 13% în Bundesrepublik.\n\nÎn luna iulie, germanii au înmatriculat 238.263 de mașini noi, potrivit Autorității Federale de Transport din Germania. Față de iulie 2023, asta înseamnă o scădere de 2.1%. Dintre toate mașinile noi vândute în această perioadă, 83.405 dintre ele au fost cu motoare pe benzină, 79.870 de mașini au fost cu motoare hibride, 43.107 de vehicule au fost cu motoare diesel, iar 30.762 de mașini au fost electrice.\n\nAstfel, vânzările de mașini cu motoare pe benzină au crescut cu 0.1% față de iulie 2023, la fel și cele cu motoare hibride (+18.4%) și cele cu motoare diesel (+1.4%). În schimb, vânzările de mașini electrice au scăzut cu 36.8% în a doua lună a verii. Din această cauză, cota de piață a mașinilor electrice pe piața germană a scăzut până la 12.9%, de la 20% cât era în iulie 2023.\n\nSituație similară cu cea din Germania, în ceea ce privește vânzările de mașini verzi, există și în Suedia sau Elveția, cu scăderi de 15, respectiv 19 procente în iulie, comparativ cu aceiași lună a anului trecut.\n\nȘi pentru că peste tot în Europa unde stimulentele au fost eliminate, producătorii au fost nevoiți să reducă producția pentru că efectiv cererea a devenit inexistentă. Problemele din lanțul de aprovizionare, costul ridicat al materiilor prime, costurile de producție și alte probleme macro din piața internă determină un preț ridicat al produsului final, pe care consumatorii nu sunt dispuși să îl plătească.\n\nÎncetinirea vânzărilor de vehicule electrice pe cea mai mare piață auto din Europa, ar pune în pericol și industria bateriilor. Îngrijorarea crește în cadrul sindicatului industrial german IG Metall, care, pe măsură ce se adună vești proaste pentru industria auto, se teme de un regres tehnologic de durată în acest sector cheie pentru viitorul automobilului.\n\nÎn rândul potenţialilor consumatori este larg răspândită percepţia că infrastructura de încărcare a acumulatorilor şi performanţa bateriilor nu sunt satisfăcătoare şi, de aceea, achiziţia unui automobil electric nu este recomandabilă. Asta vine în contradicție cu cea a unor experți care susțin că tehnologia şi infrastructura se vor îmbunătăţi în următorii ani.",
        "label": "Germania"
    },
    {
        "title": "E oficial! Noi consulate generale pentru românii din Germania - GermaniaMea.ro",
        "content": "De mai mulți ani, românii din Germania, mai ales din zonele unde există comunități extrem de numeroase, au solicitat înființarea unor consulate generale, în afara celor din Bonn, Munchen și Stuttgart.\n\nÎntr-un final, vocea le-a fost auzită! Și asta pentru că, preşedintele României, Klaus Iohannis a semnat, joi – 10 august, decretul privind înfiinţarea Consulatului General al României la Frankfurt pe Main şi decretul privind înfiinţarea Consulatului General al României la Hamburg, ambele din Republica Federală Germania, transmite Administraţia Prezidenţială.\n\nComunitatea de români din Frankfurt a făcut în repetate rânduri cereri (scrisori, interpelări, petiții) către MAE, diferiți (euro)parlamentari, președinția României, diferite asociații de gen din Germania pentru a primi sprijin în vederea înființării unor consulate itinerante și permanente.\n\nÎn urma inițiativei cetățenilor român din regiunea Rin-Main prin petiția din 2015, guvernul de la București a aprobat în 2016 un consulat la Frankfurt, care, însă, nu a devenit operațional, deși numărul românilor din regiune a crescut de la un an la altul.\n\nMai precis, în urma scrisorilor/comunicărilor făcute de Comunitatea Românilor din Rin-Main (CROM) către/cu Comisia Parlamentară pentru Comunitățile de Români din Afara Granițelor, respectiv cu membrul comisiei de la acea dată - Gigel-Sorinel Știrbu, precum și cu senatorul Radu Mihail, responsabil cu problemele românilor din Diaspora în Senatul României, s-a primit un răspuns promițător din partea ministrului de externe de atunci, Bogdan Aurescu. Conform memorandumului menționat de ministrul de externe, următorul pas pentru înființarea consulatului a fost emiterea unui decret. Conform aceluiași memorandum, consulatul din Frankfurt urma să fie operațional în 2023.\n\nÎn solicitările făcute de-a lungul celor 8 ani, românii explicau argumentele pentru înființarea unui consulat: distanța foarte mare față de Bonn (acolo unde este cea mai apropiată misiune diplomatică), cheltuielile mari necesare deplasării precum și numărul tot mai mare de rezidenți români.\n\nÎn decembrie 2022, aproape 900.000 de persoane cu cetățenie română locuiau în Germania, locul 4 după cele cu cetățenie turcă, ucraineană și siriană, conform Institutului German de Statistică, Statistische Bundesamt ( Destatis ).\n\nConsulatele Generale ale României se ocupă cu eliberarea de documente pentru cetățenii români aflați în străinătate, de regulă cu sprijinul autorităților române competente. Majoritatea documentelor nu se eliberează direct, secția consulară fiind un punct de legătură între cetățeanul român aflat în afara granițelor și autoritățile române de pe teritoriul României.\n\nLa consulatele românești se eliberează: titluri de călătorie, pașapoarte, cărți de identitate, procuri, traduceri, legalizări, certificate de naștere, căsătorie și deces, cazier judiciar, extrase multilingve după actele de stare civilă, verificarea autenticității permisului de conducere, ș.a.\n\nDe asemenea, prin intermediul consulatelor sale, Ambasada României în Germania – în cazul de față - acordă asistență şi protecție consulară cetățenilor români care sunt în situații dificile: accidente, reținere sau arest, spitalizare etc, în limitele competențelor fixate prin legea română și în conformitate cu normele internaționale în vigoare între România și celelalte state, precum și în conformitate cu legislația locală.",
        "label": "Germania"
    },
    {
        "title": "Decizie de neînțeles a unui român după un accident grav în Germania - GermaniaMea.ro",
        "content": "Zilele trecute un grav accident s-a petrecut pe autostrada A17 din Germania, autorul fiind un român. Mai exact, duminică – 7 aprilie, în jurul orei 1:30, șoferul unui BMW X5 în vârstă de 29 de ani a fost grav rănit după un accident provocat chiar de el, potrivit tag24.de.\n\nÎn apropiere de Bad Gottleuba - Berggiesshübel, din motive necunoscute, tânărul a virat brusc la dreapta și a părăsit carosabilul. Românul a pierdut, astfel, controlul volanului și a intrat cu mașina într-un terasament.\n\nLucrul ciudat despre toată această poveste este că, în ciuda rănilor, victima accidentului a părăsit locul accidentului, lăsându-și mașina pe marginea șoselei și a trecut granița în Republica Cehă pe jos.\n\nImediat, polițiștii l-au dat în consemn la frontiera cu țara vecină, astfel că autoritățile cehe l-au oprit pe bărbatul grav rănit și l-a predat oficialilor germani. Acesta a fost transportat de urgență la spital pentru a i se acorda ajutor medical.\n\nPoliția cercetează acum cazul pentru a afla circumstanțele în care s-a produs accidentul rutier. În plus, aceștia încearcă să identifice daca există posibili martori ai acestui incident.\n\nAncheta este în derulare! Pagubele materiale se ridică la suma de circa 12.000 de euro.\n\nCe riști dacă părăsești locul accidentului în Germania?\n\nPotrivit legislaţiei germane Secțiunea 142 din Codul penal (StGB), fuga de la locul accidentului - Unfallflucht - pe teritoriul Bundesrepublik este considerată infracțiune, chiar dacă daunele sunt minore și nu există victime. Chiar și cazurile de coliziuni în parcare sunt urmărite penal.\n\nDacă ești implicat într-un accident rutier ca cel prezentat anterior, este important să rămâi la locul faptei și să suni la poliție. În cazul unui accident, penalitatea depinde de valoarea prejudiciului cauzat.\n\nÎn cazul de față, având în vedere că prejudiciul se ridică la mai mult de 1.300 de euro, românul e pasibil de o amendă consistentă, trei puncte la Flensburg și ridicarea permisului de conducere pentru o perioadă de șase luni.\n\nRămâne să se stabilească dacă românul era proprietarul BMW- ului și dacă avea toate actele în regulă. Cel mai probabil va trebui să acopere singur costurile, asta deoarece compania de asigurări unde mașina ar fi înregistrată poate să anuleze complet beneficiile de asigurare - deoarece părăsirea locului unui accident fără permisiune este un motiv întemeiat.\n\nLa finele anului trecut, ministrul federal al Justiției, Marco Buschmann a prezentat un proiect de depenalizare a fugii de la locul accidentului. Astfel, aceasta ar putea deveni din infracțiune doar o contravenție.\n\nÎnsăși ADAC- Allgemeiner Deutscher Automobil-Club, cea mai mare asociație de automobile din Europa, este în favoarea propunerii. De precizat că este vorba doar de cazurile în care se înregistrează doar daune materiale.",
        "label": "Germania"
    },
    {
        "title": "Incredibil! Cât valorează mărcile germane în 2024? - GermaniaMea.ro",
        "content": "Deoarece totul pare să devină mai scump din cauza inflației, mulți germani - despre care se știe că sunt adepții cash-ului - au o rezervă secretă de bani acasă. Și nu, nu de euro neapărat, ci de... mărci germane. La mai bine de 20 de ani de la trecerea la moneda euro, milioane de bancnote şi monede vechi de mărci germane nu au fost încă schimbate, arată o analiză Deutsche Welle.\n\nProcesul de tranziție a început în 1999, când euro a fost introdus în tranzacțiile non-cash și pentru scopuri contabile. În 2002, monedele și bancnotele euro au fost puse în circulație, iar marca germană a fost treptat retrasă. După introducerea efectivă a euro, a existat o perioadă în care atât marca germană cât și euro au circulat simultan, permițând oamenilor să se obișnuiască cu noua monedă. Această perioadă de dublă circulație a durat câteva săptămâni, după care euro a devenit singura monedă legală de plată.\n\nPotrivit sursei citate, din cele 162,3 miliarde de mărci care se aflau în circulaţie la început de 2002, 7,5% nu au fost niciodată schimbate. O parte din aceşti bani e păstrată pe post de suveniruri, pe care turiștii le-au luat cu ei acasă, iar o altă parte e păstrată de colecţionari şi nostalgici.\n\nPotrivit băncii centrale Bundesbank, la sfârşitul lunii noiembrie a anului trecut se mai aflau în circulaţie 12,24 de miliarde de mărci germane, 5,68 de miliarde în bancnote şi 6,56 de miliarde în monede. Dacă aceşti bani s-ar schimba, ei ar însuma valoarea de 6,26 miliarde de euro.\n\nÎn momentul de față în care guvernul federal, condus de Olaf Scholz, are urgentă nevoie de bani pentru a finanța proiecte importante de infrastructură, trecerea la energie verde sau modernizarea căilor ferate, o astfel de sumă ar fi de mare ajutor, notează cei de la DW.\n\nÎn magazine nu se mai poate plăti cu mărci germane, însă vechea monedă poate fi oricând schimbată în euro la Bundesbank. Astfel, se pare că marca se reîntoarce treptat în viața germanului, mai ales a celor mai tineri. Oricine are bancnote sau monede, le poate schimba la orice filială a băncii centrale. În fiecare an sunt schimbate cantități mari de bani. Cursul valutar este fix: 1 euro = 1,95583 mărci, și nu se percepe comision.\n\nÎn 2023, peste 90.000 de persoane au schimbat mărci germane la banca emitentă. În schimbul a 53 de milioane de mărci s-au primit 27 de milioane de euro, în creștere față de anul anterior. Cele mai multe mărci au fost bancnote și au fost schimbate în Bavaria, pe locurile doi și trei clasându-se landurile Renania de Nord Vestfalia și Baden-Württemberg.\n\nSchimbul de generație scoate mărcile la lumină. Banca emitentă se așteaptă ca în anii ce vin să fie schimbate și mai multe mărci germane.\n\n„Mai ales în urma renovării unor imobile și locuințe moștenite se mai găsesc vechile mărci germane”, a declarat un membru în Consiliul de Administrație al Deutsche Bundesbank.\n\nCând banii revin în visteria băncii centrale federale, monedele, în special, sunt sortate, topite, iar metalul rezultat este revalorificat.\n\nCând euroscepticismul e tot mai pregnant, scenariul ieșirii Germaniei din Uniunea Europeană reprezintă pentru unii un ideal. Tema e abordată încă din 2021, când la putere era Angela Merkel. Recent, liderii partidului de extremă dreapta Alternativa pentru Germania (AfD), care câştigă teren în sondajele de opinie, au anunțat că au în vedere organizarea unui referendum privind Dexit-ul, ( Deutschland Exit ).\n\nPartidul dorește reformarea blocului comunitar și să limiteze puterea Comisiei Europene. Lăudând Marea Britanie pentru ieșirea din UE după votul popular din 2016, copreședinta AfD, Alice Weidel a spus că ea crede că Germania ar putea avea un referendum privind „Dexit”.\n\n„Acest Brexit este un model pentru Germania și va fi o decizie suverană”, a explicat ea.\n\nÎngrijorător sau nu, dar tot mai mulți nemți cred că „dictatura” i-ar salva, așa cum GermaniaMea.ro a arătat AICI .\n\nDeși planurile AfD sunt mărețe, sondajele indică faptul că o majoritate covârșitoare a germanilor ar vota în favoarea rămânerii în Uniunea Europeană. Oricum, în mod cert, Dexitul ar putea fi o temă de bază de campanie pentru formațiunea politică.",
        "label": "Germania"
    },
    {
        "title": "Mega descoperire făcută de vameșii nemți într-un camion românesc - GermaniaMea.ro",
        "content": "Doi români, şoferi de TIR au fost arestați săptămâna trecută și trimiși în judecată, după ce autoritățile din Germania au făcut o super descoperire în timpul unui control, în vehiculul pe care conaționalii îl conduceau pe A5, autostrada ce leagă Bruchsal de Heidelberg.\n\nCamionul înmatriculat în România a atras atenția autorităților în momentul în care câinii special antrenați ai Agenției biroului vamal principal din Karlsruhe au început să semnaleze faptul că la bord ar putea fi substanțe interzise.\n\n„Doi șoferi români de TIR au fost arestați în Germania sub acuzația de trafic de droguri. Polițiștii germani au găsit au găsit nu mai puțin de 330 de kilograme de droguri în vehiculul pe care cei doi îl conduceau în echipă și cu care veneau din Spania”, informează publicația germană tagesschau.de.\n\nLa verificarea cabinei șoferului, vameșii nemți au simțit un miros puternic de marijuana. Câinele de detectare a narcoticelor „Eric” a indicat imediat că în căptușeala plafonului cabinei erau ascunse droguri. Vameșii au găsit aproape 100 de kilograme de marijuana și în jur de 52 de kilograme de hașiș într-o structură specială, ascunsă, încorporată în plafon.\n\nAcelași câine de urmă a detectat apoi un miros în semiremorca goală, indicând în mod clar că și acolo erau ascunse droguri. Alte 184 de kilograme de marijuana au fost descoperite într-un compartiment special creat în remorcă.\n\n„Drogurile erau în ascunzători create de profesioniști. Aceste structuri trebuiau deschise cu forţa”, a explicat Alina Holm, purtătoare de cuvânt la biroul vamal principal din Karlsruhe. „Așa că am chemat Agenția Federală pentru Asistență Tehnică (THW), care a sosit cu echipament și ne-a sprijinit în expunerea drogului”, a continuat Holm.\n\nValoarea de piață a drogurilor găsite în tirul celor doi români se ridică la 3,3 milioane de euro.\n\nBiroul vamal principal din Karlsruhe nu a vrut să mai ofere alte detalii suplimentare din motive tactice. Oricum, cei doi români sunt cercetați penal sub săvârșirea infracțiunii de trafic de droguri.\n\nCâinele „Eric” este din rasa ciobănesc belgian și are doar trei ani. Dar în scurta sa carieră în vamă de până acum, a adulmecat deja aproape o tonă de droguri. „Eric” a făcut prima sa descoperire record în decembrie 2023 - 500 de kilograme de hașiș lângă Baden-Baden, într-un camion parcat în zona de odihnă Bühl condus de un șofer sârb.\n\nAutoritățile germane de securitate se laudă cu acest „super nas” a cărui antrenare și întreținere nu costă mai mult de 3.500 de euro pe an. Pe lângă substanțe interzise, câinii de urmă adulmecă și bani negri.",
        "label": "Germania"
    },
    {
        "title": "Germana - printre limbile cele mai puțin atractive, dar influente - GermaniaMea.ro",
        "content": "Cu mult timp în urmă, scriitorul american Mark Twain scria: „Studiile mele filologice m-au făcut să ajung la concluzia că o persoană talentată va învăța engleza (scrierea de bază și pronunția) în 30 de ore, franceza în 30 de zile și germana în 30 de ani.”\n\nCel mai recent studiu realizat de platforma de e-learning Preply a numit germana printre cele mai puțin atractive limbi din lume, informează iamexpat.de.\n\nS-a constatat că, pe baza numărului mediu de bătăi ale inimii pe minut ale unui ascultător, italiana, portugheza și franceza sunt cele mai atractive limbi ale lumii.\n\nLa auzul limbii italiene, inimile ascultătorilor au început să bată cu 23% mai mult pe minut, la auzul portughezei - cu 20% și la al francezei - cu 18% mai mult.\n\nLimba germană a reușit să crească bătăile inimii cu 15% pentru ascultători.\n\nPotrivit lingvistului și traducătorului Aleksandra Stevanovic, explicația este relativ simplă. „Limbile care sunt considerate ușor melodioase, cum ar fi italiana, urmează modelul o vocală - o consoană. Fiecare silabă se termină într-o vocală. Aceste limbi sună muzical pentru urechea umană, ceea ce poate fi perceput ca „mai atractiv”, a explicat Stevanovic.\n\nPână și japoneza și chineza par mai melodioase decât limba germană, ceea ce a făcut ca inimile să bată cu 17% mai mult decât în ​​mod normal.\n\nÎn ciuda reputației sale internaționale de limbă „urâtă” sau „mai puțin romantică”,\n\nLimba germană a împărțit același loc cu limba olandeză - care este deja o limbă înrudită direct cu germana. Și totuși, germana este mult mai ușor de învățat în comparație cu alte limbi europene, în principal cele slave (rusă, belarusă, ucraineană, poloneză, cehă, slovacă, slovenă, croată, bosniacă, sârbă, macedoneană, bulgară), două dintre cele trei limbi baltice (lituaniană și letonă), dar și cu greaca, albaneza, turca și islandeza.\n\nÎn timp ce frumusețea lui Zweisamkeit , Geborgenheit , geil , versurilor lui Goethe și poeziei die Fantastischen Vier au fost marginalizate, știm cu toții că ceea ce contează cu adevărat este ceea ce se spune.\n\nȘi chiar dacă de-a lungul secolelor, germana a evoluat și s-a dezvoltat într-o limbă complexă și sofisticată, limba lui Goethe are impact global – este limba maternă pentru aproximativ 100 de milioane de oameni și vorbită ca limbă secundară sau străină de aproximativ 80 de milioane de oameni. Popularitatea și influența sa s-au extins în toate domeniile de activitate.\n\nÎn altă ordine de idei, interesant e că pentru a patra oară consecutiv, românca Teodora Smîntancă – Strugariu, elevă a liceului „Vasile Alecsandri” din Bacău a obținut și în 2024 locul întâi la faza națională a prestigioasei Olimpiade de Limba Germană Modernă. Despre reușita româncei, GermaniaMea.ro a scris și AICI .\n\nTalentul și dedicarea Teodorei au fost recunoscute și apreciate prin acordarea unui meritat premiu I pentru proiect, confirmându-se astfel superioritatea ei în domeniul limbii germane. De asemenea, Teodora a fost onorată cu o diplomă specială de recunoaștere a performanțelor excepționale obținute la această disciplină de-a lungul ultimilor patru ani.\n\nDe altfel, tânăra a vizitat Ambasada Germaniei în urma victoriei sale la Olimpiada Internațională de Germană din Hamburg, în 2022, unde a fost primită cu onoruri\n\nCu acest prilej, ea i-a oferit ambasadorului Gebauer un exemplar semnat al primului ei roman, „Pentru Elise”.",
        "label": "Germania"
    },
    {
        "title": "Este oficial! Germania, într-o nouă recesiune! - GermaniaMea.ro",
        "content": "Modelul german de economie, considerat, de altfel, motorul Europei, se află din nou în impasul numit „recesiune”.\n\nPotrivit datelor revizuite, publicate de Oficiul federal de statistică (Destatis), produsul intern brut (PIB) a înregistrat o contracţie de 0,3% în primele trei luni ale acestui an comparativ cu trimestrul precedent. Declinul, ușor de altfel, din perioada ianuarie-martie 2023 vine după o altă contracţie de 0,5% în ultimul trimestru al anului trecut. Definiţia tehnică a recesiunii este două trimestre consecutive de contracţie a PIB, transmite TheLocal.de.\n\n„Sub povara unei inflații imense, consumatorul german a căzut în genunchi, trăgând cu el întreaga economie”, a declarat Andreas Scheuerle, analist la DekaBank.\n\nAsta nu sună bine nici pentru români, având în vedere că Germania este principalul partener comercial al României iar, la nivelul UE, Republica Federală este principala destinaţie a bunurilor exportate de 17 state membre şi una dintre primele trei destinaţii pentru 22 de state membre.\n\nPentru Germania, aceasta este a doua intrare în recesiune după cea din timpul pandemiei de coronavirus, care a provocat o contracţie a PIB-ului în primul şi al doilea trimestru din 2020. O estimare preliminară, publicată la finele lunii aprilie, anunţa că PIB-ul a stagnat în primul trimestru, astfel că Germania ar fi evitat recesiunea.\n\nÎnsă conform noilor date revizuite, consumul privat nu a reuşit să susţină economia în contextul inflaţiei ridicate. Prețurile mai mari au afectat cheltuielile gospodăriilor pentru lucruri precum alimente, îmbrăcăminte și mobilier. Comenzile industriale sunt, de asemenea, mai slabe, reflectând impactul prețurilor mai mari la energie asupra întreprinderilor.\n\n„Persistența creșterilor mari de prețuri a continuat să fie o povară pentru economia germană la începutul anului”, a declarat Destatis într-o declarație.\n\nInițial, agenția estimase o creștere zero pentru primul trimestru al acestui an, sugerând că Germania va evita o recesiune. Cu toate acestea, cheltuielile gospodăriilor au fost cu 1,2% mai mici decât în trimestrul precedent, au arătat cifrele revizuite.\n\nÎn același timp, cheltuielile guvernamentale au fost cu 4,9% mai mici, iar vânzările de mașini au scăzut, de asemenea, după ce subvențiile guvernamentale pentru mașinile electrice și hibride au fost reduse.\n\nCea mai mare economie europeană a fost, de asemenea, grav afectată după ce livrările de gaze rusești au secat în urma invadării Ucrainei, potrivit estimărilor. Totuși, recesiunea a fost mai puțin severă decât prevăzuseră analiștii, având în vedere dependența puternică a Germaniei de energia rusească. O iarnă blândă și redeschiderea economiei Chinei, au ajutat la atenuarea impactului creșterii preturilor la energie.\n\nInvestițiile din sectorul privat și exporturile au crescut, dar acest lucru nu a fost suficient pentru a scoate Germania din „zona de pericol” a recesiunii, au declarat analiștii.\n\n„Indicatorii timpurii sugerează că lucrurile vor continua să fie la fel de slabe și în al doilea trimestru (n. red. din 2023)”, a declarat Jens-Oliver Niklasch, analist în cadrul băncii LBBW.\n\nLa asta se adaugă și faptul că Fondul Monetar Internațional (FMI) a prezis că Germania va fi cea mai slabă dintre economiile avansate ale lumii, cu o contracție de 0,1% în acest an, în timp ce și-a îmbunătățit prognoza pentru Marea Britanie de la minus 0,3% la o creștere de 0,4%.\n\nCu toate acestea, Bundesbank - banca centrală germană – rămâne optimistă și se așteaptă ca economia să înregistreze o creștere modestă în trimestrul aprilie-iunie, o revenire a industriei compensând stagnarea cheltuielilor de consum.",
        "label": "Germania"
    },
    {
        "title": "Se pregătesc taxe de parcare usturătoare în Germania! - GermaniaMea.ro",
        "content": "Din dorința de a face transportul public mai atractiv, autoritățile germane apelează la diverse metode, contribuind, în același timp, la un mediu nepoluat și la un trafic mai puțin aglomerat, în marile centre urbane. Astfel că, oricine parchează mașina în centrul metropolelor timp de 24 de ore, va trebui, în curând, să bage mult mai adânc mâna în buzunar.\n\nPotrivit t-online.de, municipalitatea din Köln vrea să mărească drastic taxele de parcare, chiar și de șase ori. Acest lucru ar însemna că al patrulea oraș ca mărime după Berlin ar urma să aibă cele mai piperate taxe de parcare din Germania.\n\nPotrivit unui proiect de rezoluție, veți plăti 30 de euro să vă parcați mașina în centrul orașului pentru o zi. Această valoare aproape coincide cu prețul anterior pentru un bilet pe perioada weekend-ului, respectiv 35 de euro. Calculele mai arată că șase minute vor costa 50 de cenți, ceea ce înseamnă un tarif de 5 euro/oră. Anterior, o oră de parcare în centrul orașului Köln costa 4 euro.\n\nCondițiile favorabile anterioare pentru parcarea pe termen lung au creat stimulente greșite, motivează administrația orașului. Prin această măsură, se dorește, printre altele, și să se faciliteze găsirea unui loc de parcare pentru locuitorii cu permis de parcare rezident.\n\nTaxele de parcare vor crește nu numai în centrul orașului, ci și în afara acestuia. Tarifele vor fi majorate la 2,50 euro pe oră, ceea ce corespunde unei creșteri de 50 de cenți. Potrivit unui proiect de hotărâre al comisiei de transport, noile taxe urma să intre în vigoare în luna februarie dacă primesc aprobarea consiliului local.\n\nExistă și excepții de la plata noilor taxe ce se vor majora! Vizitatorii grădinii zoologice din Köln vor plăti maxim 6 euro pentru parcarea timp de până la 12 ore. Potrivit autorităților, acest regulament se dorește să fie mai prietenos cu familia și să evite problemele pentru zonele rezidențiale din jur.\n\nDacă orașul Köln plănuiește să aibă cele mai mari prețuri la parcare din Germania, pe locul doi se situează Stuttgart (4,70 euro/oră) și Berlin (4,50 euro/oră).\n\nParcarea devine din ce în ce mai scumpă în multe locuri! Tendința a fost observată de ceva timp, mai ales de rezidenți. În Bonn, spre exemplu, abonamentul anual a costat 360 de euro din martie 2024, iar în Münster - 260 de euro în februarie anul trecut. Potrivit autorităților, creșterea nu se mai bazează doar pe costurile administrative, ci și pe valoarea economică a parcărilor.\n\nDe asemenea, oricine dorește să parcheze în centrul orașului Kiel a început recent să plătească mai mult: capitala landului german Schleswig-Holstein și-a crescut taxele de parcare de la 1,50 euro la 2,00 euro pe oră în noul an.\n\nAproape toate orașele mai mari din Republica Federală plănuiesc măsuri similar. Prin urmare, devine tot mai scump pentru șoferi să folosească automobilul - fie că e vorba de permisul auto, de carburant, întreținerea mașinii sau locul de parcare.",
        "label": "Germania"
    },
    {
        "title": "De ce vor răsuna mâine sirenele de urgență în Germania? - GermaniaMea.ro",
        "content": "După ce pe 14 septembrie anul trecut, aproximativ 38.000 de sirene disponibile la nivel național au dat alarma de testare în toată Republica Federală, după cum GermaniaMea.ro a semnalat AICI , acum e rândul locuitorilor din Renania de Nord-Westfalia.\n\nMii de sirene de avertizare vor răsuna în cel mai popular land al Germaniei, iar toți utilizatorii de telefoane mobile vor primi un sunet de alertă pe telefoanele lor joi, 14 martie, la ora 11:00, în timpul celei de-a zecea zi „Warntag” (Zi de alertă).\n\nGermaniaMea.ro vă relatează de ce are loc acest exercițiu și cum să interpretezi sunetele de alertă...\n\nMâine este numai rândul locuitorilor din Renania de Nord-Westfalia (NRW) să fie atenți la ​sirenele de alarmare. Astfel, joi, la ora 11.00, cele 6.150 de sirene de avertizare ale celui mai vestic land federal vor răsuna, populația fiind avertizată inclusiv pe milioane de telefoane mobile, chiar dacă sunt setate pe modul „silențios”, informează TheLocal.de.\n\nAvertismentele vor fi emise prin transmisie celulară, astfel că toți utilizatorii de telefoane mobile care se află într-o anumită zonă vor primi un mesaj text însoțit de un zgomot strident.\n\nMesajul de avertizare de la Oficiul Federal pentru Protecție Civilă și Asistență în caz de Dezastre (BBK) va fi trimis și către mass-media, aplicații de avertizare și panouri digitale de informații.\n\n„Învățăm ceva nou în fiecare an și facem ajustări în domenii în care putem îmbunătăți anumite aspecte”, a declarat ministrul de Interne Herbert Reul (CDU) pentru DPA.\n\nAnul acesta, avertismentul va fi afișat și pe aproximativ 1.500 de panouri digitale de informații din orașele NRW, inclusiv Köln, Bonn, Düsseldorf și Münster.\n\nPentru a zecea oară, Renania de Nord-Westfalia exersează pentru situații de urgență prin aceste alerte. Prima zi de avertizare la nivel de stat a avut loc în 2018.\n\nPotrivit operatorului de telefonie mobilă Vodafone, alarma de test va suna pe 15 milioane de telefoane mobile în același timp. Pentru prima dată, modelele de telefoane mai vechi pot primi și ele alertele. Transmisia celulară a fost pusă în funcțiune pentru prima dată pe 23 februarie 2023. De atunci, locuitorii din zonele afectate din NRW au fost avertizați de pericole de aproximativ 60 de ori - în principal din cauza unor incendii majore, a dezamorsării bombelor și a fenomenelor meteo extreme.\n\nDecizia de a introduce sistemul de alertă mobil în toată Germania a fost luată după dezastrul devastator al inundațiilor din NRW și Renania-Palatinat din iulie 2021. În urma acestora, 134 de persoane și-au pierdut viața, iar autoritățile au fost acuzate că nu le-au dat locuitorilor avertismentul adecvat pentru a evacua zona.\n\nGermania a stabilit câteva zile de avertizare la nivel național, următoarea fiind programată pentru septembrie 2024, moment în care urmează să fie publicată o listă actualizată a sirenelor funcționale din Bundesrepublik.\n\nNumărul de sirene este mai mare astăzi decât în ​​urmă cu câțiva ani, deși mai exista unele părți ale Germaniei unde acestea lipsesc cu desăvârșire. După încheierea Războiului Rece, dispozitivele au fost considerate de prisos în multe locuri și nu au mai fost reparate sau au fost demontate. De altfel, Germania stă destul de prost la astfel de exerciții de alertare.\n\nȚările de Jos, spre exemplu, au o densitate similară de sirene în raport cu dimensiunea teritoriului său național, unde se declanșează o alarmă de test în prima zi de luni a fiecărei luni. Și România are „Miercurea alarmelor”. În această zi din ultima săptămână a fiecărei luni, ​sirenele de alarmare din toată țara sună pe parcursul unei ore, începând cu ora 10.00, într-un exercițiu național de verificare a funcționării acestora.\n\nÎnştiinţarea, avertizarea, prealarmarea şi alarmarea se realizează în scopul dispunerii măsurilor de protecție a populaţiei și bunurilor materiale, precum şi pentru limitarea efectelor dezastrelor.\n\n- se compune din 5 sunete a 16 secunde fiecare, cu pauză de 10 secunde între ele. Pentru sirenele cu aer comprimat semnalul se compune din 5 sunete a 8 secunde fiecare, cu pauză de 5 secunde între acestea;\n\nse compune din 3 sunete a 32 secunde fiecare, cu pauză de 12 secunde între ele. Pentru sirenele cu aer comprimat semnalul se compune din 3 sunete a 16 secunde fiecare, cu pauză de 6 secunde între acestea;\n\n- se compune din 15 sunete a 4 secunde fiecare, cu pauză de 4 secunde între ele. Pentru sirenele cu aer comprimat semnalul se compune din 15 sunete a câte două secunde fiecare, cu pauză de două secunde între acestea;\n\n- se compune dintr-un sunet continuu, de aceeaşi intensitate, cu durata de două minute. Pentru sirenele cu aer comprimat semnalul se compune dintr-un sunet continuu, de aceeaşi intensitate, cu durata de un minut.",
        "label": "Germania"
    },
    {
        "title": "Germania, cea mai puternică scădere a vânzărilor de alimente din ultimii ani - GermaniaMea.ro",
        "content": "Prețurile ridicate ale alimentelor din luna martie i-a determinat pe germani să cheltuiască mult mai puțin decât în urmă cu un an, familiile sărace reducându-și la sânge și așa puținii bani.\n\nOficiul Federal de Statistică (Destatis) a raportat că vânzările cu amănuntul de alimente în a treia lună din an au fost cu 10,3% mai mici decât cu un an anterior, marcând cea mai puternică scădere anuală a vânzărilor din ultimii aproape 30 de ani, mai exact din 1994, informează TheLocal.de.\n\nMotivul cel mai des invocat a fost costul ridicat al produselor pentru mâncare, care a fost cu 22,3% mai mult în martie decât cu un an mai devreme. De asemenea, creșterea prețului a fost de trei ori mai mare decât rata globală a inflației de 7,4%.\n\nInstitutul de Politică Macroeconomică (IMK), afiliat sindicatelor, a declarat că vede această evoluție drept „alarmantă” și se așteaptă ca familiile vulnerabile să cheltuiască și mai puțin pe alimente. Potrivit calculelor IMK, familiile cu venituri mici au fost în mod frecvent afectate puternic de inflație decât cei cu venituri mai mari, deoarece inflația a început să crească la începutul anului 2022.\n\n„Se poate presupune aici că în special familiile mai sărace, care oricum cumpără adesea alimente de calitate mai proastă, vor economisi acum și mai mult”, a spus directorul științific IMK, Sebastian Dullien.\n\nÎntre timp, iată AICI 6 sfaturi esențiale pentru a economisi bani atunci când faci cumpărături în Germania!\n\nRetailerii germani resimt din ce în ce mai mult tensiunea pe măsură ce consumatorii își reduc cheltuielile la cumpărăturile dintr-un supermarket. Potrivit Destatis, cifra totală de afaceri a retailerilor în martie a fost cu 1,3% mai mică decât în luna precedentă, cea mai puternică scădere din ultimele cinci luni.\n\n„Vânzările sunt în mod clar într-o tendință descendentă”, a comentat Alexander Krüger, economist șef la Hauck Aufhäuser Lampe Privatbank. „Din cauza inflației ridicate, comerțul cu amănuntul va continua să aibă dificultăți”, a adăugat el. Comparativ cu aceeași lună a anului trecut, sectorul de retail a înregistrat o scădere reală a vânzărilor de 8,6%.\n\nCu toate acestea, IMK se așteaptă ca puterea de cumpărare a consumatorilor să crească în lunile următoare datorită creșterilor salariale și bonusurilor de compensare a inflației care sunt scutite de taxe, cum ar fi cele negociate pentru angajații din sectorul public.\n\nCu toate acestea, nivelul de consum din anul de dinainte de declanșarea pandemiei de coronavirus, adică 2019, nu va mai fi atins cel puțin până în 2025, avertizează specialiștii.\n\nÎn plus, în condițiile crizei alimentare ce se preconizează, Germania recurge și ea la tot felul de metode pentru a evita risipa, așa cum GermaniaMea.ro a arătat AICI .\n\nFaptul că industria alimentară din Germania e în declin este întărită și de datele Federației Germane pentru Produse Alimentare și Băuturi (BVE) care arată că s-a înregistrat o scădere a volumelor vânzărilor pentru al doilea an consecutiv în 2022, din cauza inflației fără precedent a costurilor de producție.\n\nPotrivit acestora, vânzările de alimente au scăzut cu 1,8% până în prezent, vânzările în străinătate – altădată un motor de creștere – au scăzut cu 5,5%. Prețurile alimentelor au crescut cu peste 45% de anul trecut, în timp ce indicele mărfurilor energetice a atins niveluri record în 2022 – în creștere cu 158%, de la an la an.\n\nCreșterile semnificative ale costurilor în logistică, transport și materiale de ambalare – precum și cerințele birocratice suplimentare legate de resurse – s-au adăugat la presiunile de cost cu care se confruntă firmele, a menționat BVE. Prețurile de vânzare au crescut cu 18% în Germania și cu 20,9% în străinătate, arată datele.\n\nPotrivit unei estimări BVE, vânzările în industria alimentară s-au ridicat la 216,3 miliarde de euro, din care exporturile au reprezentat 75,8 miliarde de euro.\n\n„Mulți producători medii de alimente sunt pe marginea prăpastiei. Ei au nevoie urgent de semnale de normalizare și de calmare”, a declarat președintele BVE, Dr. Christian von Boetticher, care a subliniat că politicienii trebuie să creeze condiții-cadru competitive pentru investiții și inovare.\n\n„În caz contrar, transformarea către o industrie alimentară neutră din punct de vedere climatic amenință să devină o capcană de costuri greu de gestionat pentru companii. Ca urmare, există un risc crescut de închidere a afacerilor sau relocări în străinătate”, a explicat von Boetticher.",
        "label": "Germania"
    },
    {
        "title": "10 evenimente de neratat în decembrie 2024, în Germania! - GermaniaMea.ro",
        "content": "Decembrie în Germania înseamnă să te lași captivat de atmosfera festivă a sărbătorilor de iarnă și, mai ales, de magia Crăciunului. Așadar asigurați-vă că vă faceți timp pentru a vă bucura de unele dintre cele mai grozave evenimente ce au loc în ultima lună a anului.\n\nDacă perioada rece din noiembrie v-a ținut mai mult în casă, decembrie este momentul perfect pentru a reveni la viața socială.\n\nÎn timpul Adventului, luminile festive par să înveselească totul atunci când întunericul se instalează mai devreme, în piețele de Crăciun e forfotă mare și există o mulțime de evenimente culturale interesante care să vă determine să lăsați confortul casei pentru o atmosferă pe care doar în perioada aceasta o puteți trăi (deseori și cu aromă de Glühwein!).\n\nÎn cazul în care sunteți lipsit de inspirație, iată selecția pe care v-o oferă GermaniaMea.ro a unora dintre cele mai bune festivaluri și alte evenimente care au loc în Republica Federală în decembrie.\n\nUn adevărat uriaș în calendarul cultural plin al orașului München, Festivalul de iarnă Tollwood n-are nevoie de nicio prezentare.\n\nTimp de aproximativ patru săptămâni înainte de Crăciun, Theresienwiese se transformă într-un tărâm magic al minunilor de iarnă, plin de savori ale mâncării stradale și o gamă uimitoare de evenimente de teatru, dans și muzică - multe dintre ele complet gratuite.\n\nÎn acest an, trei dintre cele mai renumite grupuri de circ contemporan vor avea reprezentații aici pe tot parcursul lunii decembrie, prezentând fapte uluitoare de acrobație cu o notă festivă. În cortul Hexenkessel, vizitatorii pot experimenta un melanj de talent muzical, cu 60 de trupe în 30 de zile.\n\nCei care au nevoie să se încălzească puțin se pot îndrepta către piața spectacolului pentru evenimente pirotehnice incredibile sau, alternativ, pot încerca curling: un sport distractiv și tradițional jucat pe gheață cu prietenii. Dacă sunteți în urmă cu cumpărăturile de Crăciun, puteți merge și la Piața ideilor, unde lucrări artistice și meșteșuguri frumoase vor fi expuse, câștigând reputația lui Tollwood ca „piața alternativă de Crăciun” din Munchen.\n\nDeși poate părea confuz pentru străini, Nikolaustag este o parte foarte importantă a calendarului sezonier din Germania - în special în familiile cu copii mici.\n\nÎn fiecare an, pe 6 decembrie, germanii îi aduc un omagiu lui Nicolae din Myra, un sfânt și episcop creștin care a murit în acea zi, în 346 d.Hr.\n\nAdesea asociat cu Moș Crăciun, Sfântul Nicolae era cunoscut pentru că făcea mici minuni și pentru că dăruia cadouri în secret - acesta este unul dintre motivele pentru care copiii primesc mici răsfățuri de la Nikolaus în această zi.\n\nPe 5 noiembrie, copiii ar trebui să-și lustruiască o pereche de încălțăminte pentru Nikolaus, deoarece acesta este locul lui preferat pentru a lăsa cadouri. În multe orașe din Germania, există oportunități pentru copii să-l întâlnească pe Nicholas în zilele de 5 și 6 ale lunii și, eventual, chiar să li se ofere un cadou personal.\n\nPentru iubitorii de muzică electronică, Festivalul Toxicator a devenit rapid un eveniment de neratat în ultimii ani, atrăgând pe unii dintre cei mai renumiți DJ din lume la Maimarkthalle din Mannheim pentru ore în șir de ritmuri pulsate și energie explozivă.\n\nAnul acesta, 30 de DJ sunt pregătiți să urce la platane pe scenă într-un eveniment de 10 ore, inclusiv Dr. Peacock, Miss K8, Dimitri K și Schlømo. Pentru acești artiști și pentru cei care participă la festivaluri, Toxicator înseamnă să depășească granițele muzicii techno și electronice, creând peisaje sonore captivante și provocatoare.\n\nCând vine vorba de gen, hardcore este la ordinea zilei - așa că fiți pregătiți pentru o experiență intensă de la început până la sfârșit.\n\nDacă sărbătoarea Crăciunului este pentru tine doar despre dulciuri, mergeți la Dresda pe 7 decembrie pentru Festivalul Stollen, eveniment plin de viață ce are loc anual. După cum vă puteți imagina, aici veți găsi tradiționalul desert de sezon cu fructe uscate sau confiate, migdale și condimente.\n\nÎn acest an, brutarii locali și-au propus să realizeze un stollen de câteva tone pentru a marca ocazia și va fi tăiat cu un cuțit masiv.\n\nCozonacul de Crăciun – Christollen – e nelipsit de pe masa festivă a germanilor în perioada sărbătorilor de iarnă. Legenda spune ca in 1329 episcopul de Nauruburg le-a cerut localnicilor să realizeze o pâine cu fructe. Așa a apărut pentru prima dată această minune a patiseriei și a fost gătită pentru ca prăjitură de Crăciun în Casa Regală a Saxoniei, în anul 1472.\n\nEvenimentul are loc la Piața de Crăciun din istoricul Striezelmarkt din Dresda, astfel încât veți putea admira și ale produse tradiționale de pe tarabe.\n\nDupă un debut de mare succes în timpul verii, festivalul ceramicii din Köln se întoarce în oraș într-o formă mult mai sezonieră. Indiferent dacă sunteți în căutarea unor articole frumoase, lucrate manual sau în căutarea cadourilor de Crăciun pentru cei dragi, veți avea de unde alege.\n\nDe la 11:00 la 18:00, în Köln-Mülheim Kulturbunker, vizitatorii pot vizita standurile a 27 de expozanți, toți prezentând marca lor unică de ceramică contemporană.\n\nDacă doriți să cunoașteți această parte impresionantă a scenei artistice din Köln, acest eveniment este locul perfect pentru a începe. De reținut că intrarea la festival se face pe bază de donație.\n\nÎn timp ce Nikolaus este cunoscut că vizitează copiii cuminți și lasă în ghetuțe dulciuri delicioase, există, în contrast, un alt personaj specific acestei perioade a anului, negativ – Krampus cel Rău.\n\nAceastă figură demonică, care este adesea portretizată drept jumătate capră, jumătate diavol, are rolul de a-i pedepsi pe copiii obraznici, luându-i în vizuina lui din munți. Deși acest lucru poate suna înfricoșător, legenda Krampus a dat naștere unora dintre cele mai distractive și colorate tradiții - Krampuslauf.\n\nVersiuni ale acestui obicei popular au loc în jurul Bavariei și în regiunea Tirol din Austria, în jurul Nikolaustag, dar cea mai faimoasă prezentare are loc în centrul Münchenului. În fiecare an, școlari, profesori și membri ai Bisericii se îmbracă în costume demonice și aleargă pe străzi făcând „ravagii” și urmărind trecătorii locali.\n\nAnul acesta, cursa va începe pe 8 decembrie, la ora 15:00, pe Sendlinger Straße și va trece prin Viktualienmarkt înainte de a termina la Altes Rathaus.\n\nDacă sunteți în căutarea unui mod unic de a intra în spiritul festiv în acest an, ce ziceți să vă bucurați de o poveste captivantă în timp ce savurați vin fiert și faceți drumeții prin pădurea Biegwald?\n\nGăzduit de renumita scriitoare Angelika Angermeier, acest eveniment promite să fie unul de neuitat. Localnicii și vizitatorii din Frankfurt pot redescoperi natura frumoasă pe care o are de oferit orașul, în timp ce sunt atrași într-un mister palpitant de crimă (și învață mai multe despre această îndrăgită regiune viticolă.\n\nDacă vremea va fi ceva mai rece, nu vă faceți griji – există vin fiert din belșug și gustări tradiționale din Hesse pentru a vă încălzi. În plus, dacă ghiciți corect criminalul, puteți avea șansa de a câștiga și o sticlă de vin local.\n\nPentru cei care doresc să adauge o notă de magie și nostalgie sezonului de sărbători, o vizită la Circul de Crăciun din Berlin este absolut obligatorie.\n\nDesfășurat la istoricul Tempodrom, acest eveniment anual oferă o nouă interpretare a unei forme de artă tradiționale, cu abilități clasice de circ care întâlnesc efecte tehnice moderne cu sunet și lumini inovatoare. Bucurați-vă ore întregi de acrobații uluitoare, clovni haioși, spectacol hipnotizant de lumini, dar și muzică și povestiri captivante.\n\nÎn fiecare an, Circul de Crăciun prezintă o gamă internațională de artiști care dau viață poveștilor cu talentele lor uimitoare. Acest spectacol asigură buna dispoziție pentru întreaga familie.\n\nÎn Germania, Ajunul Crăciunului este punctul central al sărbătorilor, marcat de schimbul de cadouri și de o cină festivă. Magazinele și alte afaceri sunt închise în jurul prânzului zilei de 24, dând timp angajaților să se îndrepte acasă și să petreacă timp cu familiile lor.\n\nÎn ziua de Crăciun, lucrurile sunt ceva mai liniștite, iar oamenii își petrec adesea ziua relaxându-se în familie și/sau alături de cei dragi.\n\nDacă, totuși, n-aveți stare și vreți să vă mențineți activi, există numeroase concerte de Crăciun care au loc în această perioadă a anului - inclusiv în Ajunul Crăciunului și ziua de Crăciun - precum și spectacole de muzică clasică precum Spărgătorul de nuci și Lacul Lebedelor.\n\nRevelionul - sau Silvester, după cum îl numesc germanii - este o mare nebunie în toată Germania, dar niciun oraș nu surprinde mai bine atmosfera zgomotoasă și atitudinea de „totul e bine” de la începutul anului, precum Berlinul.\n\nPe lângă sutele de grupuri de oameni care se adună la simbolica Poarta Brandenburg pentru a marca trecerea în Noul An, întregul oraș este pregătit cu spectacole de artificii și multă voie bună. Dacă vrei să scapi de nebunia de pe străzi, poți opta oricând să petreci seara la un concert de Anul Nou sau într-unul dintre renumitele cluburi de noapte ale orașului.\n\nAnul acesta, momentele importante includ petrecerea de pe acoperiș clubului House of Weekend, unde oaspeții se pot bucura de o vedere panoramică a artificiilor din vârful unui zgârie-nori din epoca RDG. După-amiaza, concertul de Anul Nou de la Apostel Paulus Kirche din Schöneberg, vă va încânta auzul cu lucrările memorabile ale lui Bach, Pachelbel și Grieg, ceea ce va fi, de asemenea, o experiență de neratat.",
        "label": "Germania"
    },
    {
        "title": "Ce se schimbă/nu se va schimba niciodată în Germania? - GermaniaMea.ro",
        "content": "Ca români care locuiesc în străinătate, deseori petrecem timp gândindu-ne la modurile în care a doua noastră casă ne-a schimbat. S-ar putea să fi deprins noi obiceiuri în alimentație sau în modul în care interacționăm - atât de mult încât să avem parte de un șoc cultural când ne întoarcem în țara de origine.\n\nDespre ceea ce se vorbește mai puțin este modul în care țările în care ne mutăm se pot schimba în funcție de noi, uneori ca rezultat direct al comunităților internaționale vibrante care trăiesc acolo.\n\nDeși germanii au reputația de a fi puțin blocați în cutumele lor, există o serie de moduri prin care societatea și cultura germană se îndreaptă către o nouă etapă. Fie că este vorba de tranziția la o dietă mai sănătoasă sau de utilizarea din ce în ce mai deasă a limbajului informal, multe stereotipuri legate de Germania pur și simplu nu mai sunt valabile.\n\nMai trăiesc nemții doar cu carne de porc și cartofi? Vor fi pentru totdeauna căsătoriți cu mașinile lor? Și am putea auzi în curând „Bar oder Karte?” oriunde mergem?\n\nGermaniaMea.ro - un site pentru românii care caută de muncă în Germania - îți prezintă cinci lucruri care se schimbă în viața și cultura germană - și cinci care par să fie blocate în timp și spațiu.\n\nOricine începe să învețe limba germană se va confrunta rapid cu termenii formali și informali pentru „tu”: Sie și du. S-ar putea să ți se spună că „du” ar trebui rezervat prietenilor apropiați și familiei sau că ar trebui să te adresezi adesea celor mai în vârstă cu „Sie”, dacă nu spun în mod explicit că vor altfel.\n\nDeși suntem absolut de acord că cel mai bine ar fi să nu greșești, vă vom spune un mic secret: tot mai puțini oameni, chiar și în medii de afaceri, folosesc în mod regulat protocolarul „Sie” în zilele noastre.\n\nAșa cum scria un jurnalist în Die Zeit: „Astăzi, lumea nu mai este ordonată în funcție de clase sociale. În consecință, avem nevoie din ce în ce mai puțin de a ne adresa folosind o formă de politețe și recurgem adesea la a tutui.”\n\n„Carne de porc” fără carne și bere fără alcool\n\nCând vă gândiți la bucătăria germană, vă puteți imagina mâncăruri suculente din carne de porc, cu găluște și varză, toate stropite cu un litru sau doi de bere. În realitate, însă, germanii apelează din ce în ce mai mult la opțiuni mai sănătoase, care sunt departe de alimentele greoaie pe care le cunoșteam și iubeam cândva.\n\nPotrivit unui raport, cererea de produse vegetale este în creștere în Germania - și chiar și marii producători de carne pierd teren pe această piață profitabilă. Când retailerul Lidl a lansat gama proprie „Beyond Meat” în 2019, cu burgerul din sfeclă roșie fără carne, a fost nevoit să se reaprovizioneze în câteva zile după ce s-au golit rafturile.\n\nȘi nu doar mâncarea vegetariană și vegană s-a impus: berea fără alcool a ocupat o parte din ce în ce mai mare din rafturile majorității supermarketurilor germane în ultimii ani. Ar putea Jever Fun și veganul Bratwurst să fie următorul trend la Oktoberfest?\n\nFie că este vorba de participarea la un „meeting” la serviciu sau de vizionarea unui „show” odată ajuns acasă, germanii apelează din ce în ce mai mult la cuvinte în engleză pentru a-și descrie viața de zi cu zi.\n\nOdată cu prevalența filmelor americane și a muzicii pop britanice în cultura internațională, engleza a fost mult timp lingua franca în Europa și în alte părți ale lumii - dar procesul de „Denglification” pare să fi fost accelerat de criza Covid. În zilele noastre, întâlnim destul de frecvent ca oamenii să lucreze în sistem „ home office ” sau să-și exprime recunoştinţa că aceste „ lockdown ”-uri nesfârșite au fost, în sfârșit, date uitării.\n\nCu câțiva ani în urmă, cuvântul anului pentru tineri era, de asemenea, o expresie pe care unii mileniali britanici o pot recunoaște din anii adolescenței: „ Cringe ”.\n\nȘi nu doar tinerii folosesc asta. Un studiu recent a constatat că parlamentarii germani foloseau din ce în ce mai mult denglish/„gergleză ” (germană – engleză) în discursurile lor de la Bundestag, vorbind despre lucruri precum legislația „ game-changer ” sau gândirea „out-of-the-box”.\n\nPe măsură ce Germania caută să încurajeze imigrația și chiar să folosească mai mult limba engleză în medii birocratice, aceasta este o tendință care a rămas aici. Ceea ce ne aduce clar la următorul nostru punct...\n\nSocietatea devine din ce în ce mai diversă\n\nFie că este vorba de refugiați sirieni care devin „noii” germani, de un număr mai mare de deputați cu minorități etice în Bundestag sau de tineri internaționali talentați care preiau locuri de muncă în țară, este cât se poate de vizibil că societatea germană se schimbă.\n\nÎn decembrie 2021, aproape 12 milioane de oameni trăiau în Germania fără pașaport german - dintre care puțin peste 10 milioane s-au născut în străinătate. Aproximativ un sfert din populație are un istoric de migrant, ceea ce înseamnă că sunt fie imigranți din prima, fie din a doua generație.\n\nÎn 2022, aproximativ 1,3 milioane de migranți au venit în Germania - inclusiv peste 1 milion de refugiați ucraineni. Guvernul impune, de asemenea, noi legi pentru a face țara mai atractivă pentru forța de muncă calificată din străinătate, așa că, dacă politicienii ignoră majoritatea, Germania va deveni din ce în ce mai diversă în viitor.\n\nFie că este vorba despre noi legi pentru a sprijini tranzițiile mai ușoare de gen sau sprijinul majoritar pentru legalizarea canabisului, Germania pare să se îndrepte într-o direcție mult mai progresivă/progresistă în acest moment.\n\nAcest lucru se datorează în mare parte faptului că executivul de înclinație liberală a Social-Democraților (SPD), Verzilor și Democraților Liberi (FDP) este în prezent la putere, lăsând partidele mult mai conservatoare ale Angelei Merkel CDU și CSU pe margine.\n\nDesigur, nu toată lumea este de acord ca unele dintre schimbările majore să fie împinse. Cu toate acestea, în recentele sondaje de opinie, o majoritate a populației s-a pronunțat în favoarea unor lucruri precum relaxarea regulilor de imigrație și sprijinirea drepturilor LGBT.\n\nCu toate schimbările pozitive, Germania are încă un drum lung de parcurs - mai ales când vine vorba de legile sale controversate privind avortul și de drepturile femeilor în general. Și deși acest lucru nu se schimbă suficient de repede, se trag speranțe ca lucrurile să se îndrepte în direcția corectă.\n\nAtât despre lucrurile care se schimbă - există unele lucruri la care germanii pur și simplu refuză să renunțe? Cu siguranță așa credem. Iată primele cinci idei...\n\nNu este nevoie de mult timp pentru ca oamenii care se mută în Germania să descopere că au fost mințiți toată viața: trenurile nemțești nu funcționează „la fix”.\n\nDeși, cu siguranță, există și țări cu întârzieri mult mai mari, mai puțin de două treimi din trenurile de lungă distanță au ajuns la destinații la timp anul trecut - iar întârzierea Deutsche Bahn a devenit o glumă națională.\n\nExpertul feroviar Jon Worth a explicat că Germania face multe cu puținul pe care îl are, dar că infrastructura sa are mare nevoie de o modernizare. Cu alte cuvinte: veți mai vedea cuvintele germane pentru „întârziat” - verspätet și „anulat” – ausgefallen și de acum înainte.\n\nA-ți imagina o Germania fără Oktoberfest este ca și cum ți-ai imagina Italia fără pizza sau Marea Britanie fără Big Ben: așadar, este aproape imposibil. Fie că este vorba de prima apariție a primăverii sau de mijlocul toamnei, genul acesta de festivaluri reprezintă o parte uriașă a culturii și identității Germaniei.\n\nDe la zgomotoasa hafengeburtstag - Aniversarea Portului Hamburg, până la străvechea Zwiebelmarkt (piața de ceapă) din Weimar, aceste festivaluri populare sunt la fel de colorate și diverse precum sunt cele șaisprezece state ale Germaniei.\n\nChiar și în vremurile noastre moderne, popularitatea acestor evenimente cu tradiție nu pare să scadă în intensitate, cu mii și mii de vizitatori în fiecare an. Nu putem vedea că acest lucru se va schimba prea curând și cu siguranță sperăm că nu se va întâmpla!\n\nSă ne imaginăm că suntem în anul 2045. Îți scoți căștile VR după o zi grea petrecută la biroul virtual, dar, vai! Mai sunt chestii de rezolvat. Așa că îl suni pe asistentul tău robot și îl întrebi ce mai ai de pus la punct. OK, poate că acest lucru este un pic exagerat - dar înțelegi ideea. Digitalizarea este un proiect care nu este niciodată aproape complet în Germania.\n\nDe la funcționarii publici care lucrează cu un pix și hârtie (și – dacă au noroc – un scaner) până la nevoia de a plăti cu numerar chiar și la barurile și restaurantele scumpe, Germania este în cele din urmă o țară destul de tehnofobă. Este o problemă care îi deranjează pe străini și pe localnici deopotrivă și este o problemă culturală la fel de mult ca și administrativă. De aceea, fie că este anul 2024 sau 2045, digitalizarea în Germania va fi întotdeauna un proiect pentru viitor.\n\nCând vine vorba de moduri de transport, Germania este o țară cu o personalitate împărțită. Pe de o parte, deține o infrastructură perfectă pentru ciclism, dar, pe de altă parte, industria auto este o mare sursă de mândrie națională.\n\nAcesta ar putea fi motivul pentru care dezbaterea mașini vs. bicicliști este una atât de acerbă - și pare că nu se termine niciodată. O parte susține că se bazează pe mașinile lor și că deplasarea cu viteză pe Autobahn este dreptul lor ca germani. Cealaltă susține că sunt opțiunea ecologică și spun că au la fel de mult drept la drum ca și omologii lor care consumă combustibil.\n\nÎn mod ciudat, aceste două părți sunt bine reprezentate în guvern chiar acum sub forma Verzilor pro-bicicliști și a FDP pro-mașini. Și, deloc surprinzător, această coaliție s-a aflat într-un impas în ultimele săptămâni - în special în ceea ce privește problemele climatice. Având în vedere toate discuțiile despre revoluția ecologică, considerăm că dezbaterea despre limita de viteză va continua să nască dezbateri aprinse încă mult timp. Și iată de ce disputa veșnică dintre șoferi și bicicliști va face parte din viața trăită ca un german și pe viitor.\n\nVa exista vreodată un moment în care berlinezii să nu te privească puțin amuzant dacă spui că ți-a plăcut timpul petrecut în Bavaria? Sau când noul tău prieten din Schleswig-Holstein nu insistă să încerci orice fel de combinație imaginabilă de pește marinat în pâine?\n\nSistemul federal din Germania este mai mult decât un simplu mod de organizare a guvernului: este un mod de viață. Fiecare din cele șaisprezece state ale Germaniei are propriul dialect și propria identitate regională, iar una dintre cele mai interesante părți ale mutării în Germania este să le cunoști pe toate.\n\nDeci, chiar dacă nu mai există granițe între Est și Vest, există încă nenumărate linii de demarcație culturală în Bundesrepublik, care duc la un soi de mândrie locală favorabilă și la o rivalitate regională sănătoasă.\n\nEste ceva ce nu se va schimba prea curând!",
        "label": "Germania"
    },
    {
        "title": "Germania: S-a aflat ingredientul „secret” al unei pizza din Düsseldorf - GermaniaMea.ro",
        "content": "Atunci când pizza e mult mai mult decât banalul aluat copt cu brânză și roșii, intră pe fir oamenii legii.\n\nPoliția germană a descoperit o operațiune de trafic de droguri în Düsseldorf, care implică o pizzerie care livra în secret cocaină alături de comenzi de pizza. Totul a devenit suspect în momentul în care unul dintre sortimentele de pizza, notată cu numărul 40 în meniul unei pizzerii situată în partea de vest a orașului, a devenit cel mai căutat produs, informează DW.com.\n\nAnchetatorii au aflat că patronul, care mai avusese probleme cu drogurile în trecut, livra și o „comandă suplimentară\" de cocaină atunci când se cerea pizza respectivă.\n\nCriminalistul Michael Graf von Moltke a dezvăluit că situația a fost semnalată pentru prima dată de inspectorii de la protecția consumatorilor în martie. Din acel moment, au intrat pe fir polițiștii antidrog. Odată ce aceștia au început supravegherea, ei și-au dat seama rapid de ce pizza numărul 40 era atât de populară, a spus Moltke reporterilor.\n\nCând poliția a ajuns la apartamentul managerului pizzeriei, acesta – un bărbat de 36 de ani din Croația - ar fi aruncat pe fereastră o pungă cu droguri, care „a ajuns direct în brațele ofițerilor de poliție\", a spus poliția din Düsseldorf.\n\nCaptura polițiștilor nu este de neglijat! În pungă erau 1,6 kilograme de cocaină, 400 de grame de canabis și 268.000 de euro.\n\nAnchetatorii au aflat că patronul mai avusese probleme cu drogurile în trecut.\n\nDupă două zile de arest, acesta a redeschis pizzeria și a continuat să vândă ilegal „pizza numărul 40”, permițând anchetatorilor să urmărească lanțul de aprovizionare al operațiunii.\n\nDupă câteva săptămâni de anchetă, în jur de 150 de ofițeri au lansat un raid major, au destructurat rețeaua de droguri și au arestat trei suspecți, inclusiv liderul – un tânăr de 22 de ani. Anchetatorii de droguri au descoperit că el atacase și jefuise de mai multe ori traficanții de droguri rivali. Cu toate acestea, nimeni nu a depus plângere penală. Tânărul de 22 de ani riscă până la 15 ani de închisoare\n\nAu fost de asemenea percheziționate case și afaceri legate de alți 12 suspecți.\n\nÎn timpul perchezițiilor au fost găsite două plantații de canabis în Mönchengladbach și Solingen, arme albe, dar și bani și ceasuri de lux.\n\nManagerul pizzeriei a fost arestat ulterior în timp ce încerca să fugă din Germania și rămâne în arest. Poliția nu a dezvăluit cât a perceput pizzeria pentru „comanda specială” de cocaină.\n\nCocaina este o substanță extrem de periculoasă, atât pe termen scurt, cât și pe termen lung. Efectele sale pot afecta grav sănătatea fizică și mentală. Anul trecut, au murit din cauza drogurilor cei mai mulți oameni în Germania de când se fac statistici.",
        "label": "Germania"
    },
    {
        "title": "„Primul interviu” cu Schumacher după accident, scandal-bombă în Germania - GermaniaMea.ro",
        "content": "Etica jurnalistică din Germania și deontologia profesională sunt puse la îndoială în aceste zile după ce revista Die Aktuelle a anunțat pe coperta sa un amplu interviu, în exclusivitate, cu Michael Schumacher, primul pe care l-ar fi acordat celebrul pilot de Formula 1 după teribilul accident din 2013, când a suferit un traumatism cranian sever.\n\n„Michael Schumacher\", „primul interviu\", „senzaţie mondială\", „pare înşelător de real”!!! - așa sunt atrași cititorii să răsfoiască paginile celebrei publicații germane, informează TheLocal.de.\n\nUlterior, marea lovitură mediatică s-a dovedit a fi o minciună, articolul fiind elaborat cu ajutorul unei aplicații bazată pe Inteligența Artificială.\n\nÎn căutare de senzațional, toată această acțiune s-a dorit a fi o adevărată bombă de presă, contrastând cu discreția maximă a familiei celebrului pilot care a dispărut de un deceniu din spațiul public după incidentul din Alpii Francezi. Soția lui Michael Schumacher, Corinna, și toți cei apropiați familiei au făcut tot posibilul pentru a-i păstra intimitatea și pentru a ține a ține totul cât mai departe de curiozitatea publică. Drept urmare, apariția materialului a stârnit multe semne de întrebare.\n\nPentru a realiza presupusul interviu cu Michael Schumacher, Die Aktuelle a apelat la site-ul „character.ai”, care permite utilizatorilor să poarte dialoguri fictive cu oricine. Orice personalitate a lumii sau chiar și un personaj de film ori de jocuri video poate răspunde întrebărilor puse de un interlocutor. Doar că răspunsurile sunt generate de un chatbot , și nu au nici o legătură cu realitatea.\n\nPresupusul interviu în exclusivitate cu Schumacher prezintă întrebări şi răspunsuri, dar și „citate” precum „viaţa mea s-a schimbat complet\".\n\nUn demers incalificabil care a stârnit polemici din partea profesioniştilor în domeniu şi a opiniei publice germane şi internaţionale, existând numeroase comentarii indignate.\n\nAbia la nota de subsol a articolului apare textul următor: „Michael Schumacher chiar a spus toate acestea? Interviul a fost online. Pe o pagină care are legătură cu inteligența artificială sau pe scurt AI”.\n\nFamilia lui Michael Schumacher plănuiește o acțiune în justiție împotriva revistei germane Die Aktuelle a confirmat un purtător de cuvânt. De la accident, familia a păzit cu grijă intimitatea pilotului, azi în vârstă de 54 de ani. Surse apropiate familiei Schumacher au sugerat, de-a lungul timpului, că multiplul campion mondial de F1 are probleme de memorie, mișcare și vorbire și este îngrijit acasă, în Elveția, lângă Geneva.\n\n„<<Privatul rămâne privat>>, așa cum a spus el întotdeauna”, a declarat Corinna Schumacher, soția lui Michael, într-un documentar Netflix din 2021. „Michael ne-a protejat întotdeauna și acum noi îl protejăm pe Michael”.\n\n21 de ani, cu 4 sezoane de pauză, a durat cariera lui Michael Schumacher în Formula 1. A debutat în 1991, în Marele Premiu al Belgiei, și s-a oprit în 2012, în Brazilia. A obținut 91 de victorii, 7 titluri de cel mai bun pilot din lume, 155 de podiumuri și 68 de plecări de pe prima grilă de start. Schumacher a început la Jordan, a continuat la Benetton și a cunoscut măreția la Ferrari.",
        "label": "Germania"
    },
    {
        "title": "Currywurst-ul nu mai e felul de mâncare preferat în Germania - GermaniaMea.ro",
        "content": "În Germania, renumitul fel de mâncare currywurst , adică acel cârnat crestat și acoperit cu ketchup și pudră de curry – pierde teren în fața unei alte delicatese. Deși tonetele de currywurst sunt omniprezente în Berlin, tot mai mulți tineri preferă feliile de carne, servite alături de alte ingrediente, într-o lipie.\n\nMajoritatea respondenţilor unui sondaj efectuat recent de institutul de cercetare YouGov, au declarat că preferă doner kebab-ul - un fel de mâncare inventat de muncitorii turci emigranţi, în detrimentul unui currywurst atunci când vine vorba de felul lor favorit de fast food.\n\nAtunci când au fost rugaţi să aleagă între currywurst şi doner kebab, aproximativ 45% dintre germani au optat pentru gustarea de origine turcă, în timp ce aproximativ 37% au declarat că preferă currywurst-ul. De asemenea, 15% dintre respondenţi au spus că nu preferă niciunul din cele două feluri de mâncare care se comercializează la fiecare colţ de stradă din Germania.\n\nRezultatele sondajului sugerează că ar putea fi în declin pe măsură ce tot mai mulți germani se convertesc la dietele vegetariene și vegane.\n\nTotodată, datele relevă că există un decalaj clar între generaţii cu privire la felul lor favorit de fast food, în condiţiile în care majoritatea celor cu vârsta de peste 55 de ani preferă currywurst-ul, iar 57% dintre cei cu vârsta între 18 şi 24 de ani preferă doner kebab. Repartiţia pe sexe arată că femeile preferă doner kebab în raport cu currywurst, 47% faţă de 30%, în timp ce bărbaţii preferă în continuare currywurst-ul.\n\nPe de altă parte, currywurst-ul a fost a treia cea mai populară mâncare servită în cantinele de la locul de muncă în 2022, a anunțat Apetito, un mare furnizor german de servicii de catering. Felul de mâncare a fost numărul 1 timp de ani de zile, înainte de a cădea pe locul al doilea în 2020 și 2021. Spaghetele bolognese și pastele vegetariene cu pesto au ocupat primele două locuri în clasamentul Apetito.\n\nCurrywurst-ul a fost inventat la Berlin în 1949 de bucătăreasă germană Herta Heuwer, care a oferit alcool soldaților britanici aflați în capitala germană după război pentru a obține condimentele indiene. Felul de mâncare a luat amploare datorită costului redus, conținutului de proteine și lejerității cu care se servește.\n\nCa o odă adusă istoriei și impactului acestui fel de mâncare, Berlinul a avut chiar și un muzeu al currywurst-ului, dar acesta s-a închis la sfârșitul anului 2018.",
        "label": "Germania"
    },
    {
        "title": "Germania: 10 evenimente care nu trebuie ratate în octombrie! - GermaniaMea.ro",
        "content": "Fie că sunteți pasionat(ă) de film, dans sau sport sau dacă preferați să „savurați” o carte bună - există câte un eveniment pentru toată lumea în Germania, în octombrie.\n\nDe asemenea, tot ce se schimbă luna viitoare, în Republica Federală, GermaniaMea.ro a detaliat AICI .\n\nIată cele mai sugestive evenimente, care te fac să simți spiritul tipic nemțesc...\n\nCelebrul Oktoberfest din München se încheie pe 6 octombrie a acestui an, dar sărbătorile vor continua în restul lunii în alte localități. În Renania de Nord-Westfalia, de exemplu, o serie de festivaluri mai mici continuă până la jumătatea lunii octombrie, la fel ca unele sărbători în Est.\n\n26 septembrie - 5 octombrie: A 32-a ediție a Festivalului de Film de la Hamburg\n\nPrintre cele mai importante festivaluri de film din Germania se numără și festivalul anual de film din Hamburg. Timp de 10 zile, vor fi proiectate aproximativ 120 de filme, documentare internaționale și naționale pe 14 ecrane.\n\nPentru prima dată în acest an, organizatorii festivalului introduc o zi de intrare gratuită - pe 3 octombrie - când toate proiecțiile vor fi gratuite. Dar pentru asta va trebui, totuși, să vă rezervați un loc. Locurile gratuite suplimentare vor fi date publicității pe 29 septembrie.\n\nÎn cadrul aceluiași eveniment se va desfășura și Festivalul Michel pentru Copii și Tineret, astfel că vor exista o mulțime de filme potrivite pentru toate grupele de vârstă din care puteți alege.\n\nZiua Unității Germane comemorează ziua reunificării Republicii Democrate Germane (Germania de Est) cu Republica Federală Germania (Germania de Vest) în 1990.\n\nPe lângă faptul că este o sărbătoare națională și publică – ceea ce înseamnă că mulți oameni au liber de la serviciu și că majoritatea afacerilor sunt închise – ziua este, de asemenea, marcată de evenimente și sărbători în toată Republica Federală.\n\nSărbătoarea centrală a Zilei Unității din acest an va avea loc la Schwerin, cu un Festival al cetățenilor, între 2 și 4 octombrie. Evenimentul promite spectacole vibrante live, artă și discuții de grup menite să ofere informații și divertisment pentru toate generațiile.\n\nDar e posibil să găsești și evenimente pentru a marca ziua aceasta și în orașul în care locuiești, unde vei avea parte de concerte, parade și artificii.\n\nTag der Clubkultur (Ziua Cluburilor de Cultură) constă într-o colecție de evenimente care evidențiază cluburile din Berlin și cultura cluburilor orașului prin evenimente de dans și concerte, precum și discuții și expoziții.\n\nAnul acesta a fost unul dificil pentru scena cluburilor din Berlin, deoarece câteva cluburi emblematice din Berlin au anunțat că în curând se vor închide definitiv, inclusiv Renate și Watergate.\n\nTema festivalului Tag der Clubkultur din acest an: „Dincolo de mâine - rămâneți plini de speranță în haos” pare să fie un semn de conștientizare a incertitudinii resimțite în lumea cluburilor din oraș în aceste zile.\n\nPrețul de intrare pentru multe dintre evenimentele festivalului este pe bază de donație.\n\nPoate te-ai gândit să începi un nou hobby, aventuros sau poate că doar cauți un motiv pentru a ieși puțin mai mult pe afară în această toamnă. Oricum, Festivalul Sporturilor în aer liber din München ar putea fi ceea ce cauți.\n\nVizitatorii festivalului de o zi de la Olympic Park sunt invitați să încerce oricare dintre cele 50 de sporturi și activități - cum ar fi stand-up paddling, bouldering, crossminton, pickleball, tenis de masă sau breakdance și multe altele – totul gratuit.\n\nAnul acesta, Festivalul Luminilor de la Berlin marchează cea de-a 20-a ediție, în care unele dintre reperele și clădirile emblematice ale orașului devin pânze pentru proiecții uimitoare de artă luminoasă.\n\nPe parcursul desfășurării festivalului, proiecțiile vor avea loc în fața publicului în fiecare seară de la 19:00 la 23:00.\n\nPentru a vă bucura de acest moment, îmbrăcați-vă ceva mai gros, savurați o băutură caldă și îndreptați-vă către Bebelplatz, Potsdamer Platz sau Poarta Brandenburg.\n\n16 - 20 octombrie: Târgul de carte de la Frankfurt\n\nTârgul de carte de la Frankfurt este cel mai mare târg de carte din lume, servind drept punct de întâlnire pentru autori, editori, agenți literari și pasionați de carte.\n\nDe asemenea, găzduiește un program public care include lecturi și interviuri, dar și expoziții pe mai multe scene și poate fi o șansă de a te întâlni cu unul dintre autorii preferați. La ediția din acest an, în ziua de deschidere vor avea loc discuții cu Yuval Noah Harari și filozoful Kohei Sato.\n\nLa aproape 1.000 de ani distanță, Freimarkt din Bremen rămâne una dintre cele mai vechi tradiții din Germania.\n\nNu este o piață deschisă obișnuită, ci, mai degrabă un carnaval sau festival, deoarece include aproximativ 50 de târguri și atrage aproximativ 4 milioane de vizitatori în fiecare an.\n\nDacă intenționați să veniți cu mașina, rețineți că nu există parcare direct la piață.",
        "label": "Germania"
    },
    {
        "title": "Ingenios! Unde a ascuns un român 33.000 euro de autoritățile germane? - GermaniaMea.ro",
        "content": "Ideea pe care a avut-o un român de a ascunde o mică avere - pentru care nu avea justificare de proveniență - de ochiul vigilent al polițistului german, ar fi putut fi trecută la una din cele mai ingenioase trucuri. Asta dacă autoritățile din Republica Federală nu ar fi cercetat minuțios fiecare lucru din mașina cu care conaționalul se deplasa.\n\nMai precis, în timpul unui control de rutină efectuat recent în zona de odihnă Irschenberg, de pe A8, din Bavaria Superioară, poliția federală a luat la întrebări un șofer aflat la volanul unei mașini Peugeot, înmatriculate în România, informează Bild.de.\n\nNu știm ce le-a trezit suspiciuni oamenilor legii, dar cert e că aceștia i-au confiscat românului suma de 33.000 de euro pe care i-au găsit ascunși în două bucăți de pâine integrală.\n\nȘoferul nu a putut să spună de unde îi are, astfel că banii au fost sechestrați și înregistrați în trezoreria statului Bavaria sau, dacă va fi cazul - în urma unor anchete de amploare, vor ajunge în posesia părților păgubite.\n\nPotrivit sursei citate, în baza unei noi legi, aplicată din 2022, justiția germană are dreptul să colecteze banii și să-i returneze dacă se descoperă că aparțin unor persoane – victimele ale unor infracțiuni.\n\n„Oficiul central și de coordonare pentru recuperarea activelor din Bavaria (ZKV - Die Zentral- und Koordinierungsstelle Vermögensabschöpfung ) este responsabil pentru astfel de acțiuni și reușește să se atingă de sume mari care aparțin infractorilor, contrabandiștilor și bandelor de tineri. Ne este permis să confiscăm bunuri de origine neclară, dacă posesorii lor nu au niciun temei juridic să le dețină”, a declarat Hildegard Bäumler-Hösl, președinte al ZKV, pentru Bild.\n\nDupă ce, în 2021, ZKV a colectat doar 613.000 de euro din astfel de cazuri, anul trecut „captura” a fost semnificativ mai mare - aproape 2 milioane de euro.\n\nAngajații ZKV au mai făcut și alte confiscări de bunuri, ascunse în locuri inedite. Cum ar fi peste 16 kilograme de aur sub formă de lingouri, ascunse în consola centrală a unui Lexus A10, valoarea bunurilor confiscate ridicându-se la 950.000 de euro.\n\nTotodată, de la un alt șofer au ridicat 25 de monede de aur în valoare de 50.000 de euro și alte 50.000 de euro sub formă de bancnote de 50, 100, 200 și 500 de euro. Acestea erau ascunse în rezervorul unui Fiat.",
        "label": "Germania"
    },
    {
        "title": "Care sunt zilele libere în Germania, în 2024? - GermaniaMea.ro",
        "content": "Germania are o mulțime de „Feiertage” (sărbători legale) oficiale atât la nivel de land, cât și la nivel național. Concentrându-și timpul liber în jurul sărbătorilor legale, angajații din Republica Federală se pot bucura de până la 44 de zile nelucrătoare, folosind doar 18 zile din concediul de odihnă anual.\n\n2024 stă bine în această privință (comparativ cu 2022, când majoritatea sărbătorilor naționale au căzut în weekend), toate Feiertage din noul an se încadrează foarte bine în timpul săptămânii. Acest lucru le oferă angajaților și mai multe șanse de a-și maximiza zilele libere, combinând aceste sărbători cu concediul legal.\n\nÎn acest an, Republica Federală marchează 20 de sărbători legale, dar doar jumătate dintre ele sunt sărbătorite în întreaga țară, în timp ce altele sunt limitate la anumite state. Majoritatea landurilor vor sărbători 10 - 13 sărbători legale. Locuitorii din Bavaria se bucură de cele mai multe zile nelucrătoare, dar alte regiuni au propriile lor sărbători - cum ar fi recunoașterea Zilei Femeii la Berlin sau Ziua Copilului în Turingia. Cu toate acestea, 25 de zile reprezintă norma, unele companii mai mari oferind 30 de zile sau mai multe de vacanță.\n\n( Mai multe despre ce trebuie să știi despre drepturile tale ca angajat în Germania , găsești AICI ) ?\n\nIată ce trebuie să știți pentru a vă planifica weekend-urile lungi și „evadările” în anul care vine, inclusiv unde și de ce se țin sărbătorile germane...\n\n*Aprilie Luni 1 - Lunea Paștelui sau a doua zi de Paști\n\nPaștele, o sărbătoare creștină care sărbătorește învierea lui Isus, este printre cele mai celebrate sărbători din Germania. Multe tradiții de Paște, cum ar fi decorarea ouălor, pot fi regăsite până la festivalurile păgâne de fertilitate de primăvară, cum ar fi Festivalul Primăverii - Frühlingsfest. În timpul Sărbătorilor de Paște ( Osterfeiern ) din Germania din anul în curs, vă puteți lua patru zile libere pentru a vă bucura de o vacanță de 10 zile - cu condiția să nu fiți nevoit să lucrați sâmbăta.\n\nÎn Germania, Ziua Înălțării Domnului a fost sărbătorită de secole și este o sărbătoare publică din 1936. Conform tradiției catolice, este sărbătorită la 40 de zile după Paști și comemorează înălțarea lui Isus la cer. Data coincide și cu Ziua Tatălui ( Vatertag ) sau Ziua Bărbatului ( Männertag ). Începând din secolul al XVIII-lea, tații erau aduși în centrul orașului în căruțe, iar părintelui cu cei mai mulți copii i se dădea o șuncă mare. Astăzi, grupuri de bărbați sărbătoresc Ziua Tatălui cu multă bere, făcând de obicei o plimbare cu o cutie de bere într-un cărucior.\n\nÎn luna mai, vă puteți lua 12 zile libere cu șase zile de concediu, datorită celor două sărbători legale care cad în două săptămâni consecutive. Puteți, de asemenea, să solicitați concediu în perioada 2-3 mai, 6-8 mai și 10 mai, permițându-vă să vă luați concediu de pe 1 până pe 12 mai.\n\nPentru încă patru zile libere, puteți planifica să începeți mini-vacanța vineri, 17 mai, pentru a vă bucura de weekend și de Luni, care cade pe 20 mai în 2024.\n\nZiua unității germane sărbătorește semnarea Tratatului de Unire, care a adus laolaltă, în mod oficial, Germania de Est și Germania de Vest. Când Zidul Berlinului a căzut în 1989, oamenii au protestat împotriva separării dure a Germaniei în două părți. Timp de decenii, cetățenii de o parte și de alta a zidului nu au putut călători. La 3 octombrie 1990, totul s-a schimbat și s-a format Germaniei pe care o cunoaștem astăzi.\n\nÎn octombrie, folosirea a patru zile de vacanță înseamnă că poți fi liber pentru un total de nouă zile. Pur și simplu luați-vă liber pe 30 septembrie, 1-2 octombrie și 4 octombrie. Cu ocazia Zilei Unității Germane ce pică joi și încă două weekenduri, vă puteți bucura de timpul liber la maxim.\n\nDacă doriți să plecați în mini-vacanță mai târziu în cursul lunii, fiecare stat german, cu excepția Berlinului și Hesse, are o sărbătoare legală fie pe 31 octombrie, fie pe 1 noiembrie.\n\nÎn Germania, o zi de Crăciun nu este suficientă. De fapt, Adventul Crăciunului se întinde pe o lună întreagă, începând cu patru duminici mai devreme. În tradiția creștină, Adventul este perioada de pregătire pentru nașterea lui Isus, care este sărbătorită în ziua de Crăciun. O a doua zi de Crăciun este întotdeauna marcată ca sărbătoare legală în următoarea zi de luni, permițând familiilor să se bucure împreună de încă o zi de odihnă și relaxare.\n\nÎn Germania, perioada dintre Crăciun și 1 ianuarie este cunoscută sub numele de zwischen den Jahren , sau „dintre ani”. Multe companii își închid automat ușile în această perioadă, dar pentru cei care nu o fac, este o normă ca angajații să își ia câteva săptămâni libere pentru a le petrece cu familiile lor sau pur și simplu să aibă o pauză bine-meritată.\n\nDacă angajații își iau trei zile libere în această perioadă, alte nouă zile nelucrătoare vin la pachet: pur și simplu selectați 23, 24 și 27 decembrie liber și rămâneți acasă de sâmbătă, 21 decembrie până pe 29 decembrie.\n\nZiua Internațională a Femeii, sărbătorită la nivel global pe 8 martie, a fost creată pentru a atrage atenția asupra problemelor egalității de gen, drepturilor reproductive și violenței împotriva femeilor. Ziua femeii este o sărbătoare legală în multe țări, în special în țările de origine sovietică.\n\nFestivalul Păcii ( Hohes Friedensfest ) celebrează libertatea religioasă și pacea dintre protestanți și catolici și are loc pe 8 august în fiecare an din 1950. Este recunoscut ca sărbătoare la nivel național, dar este doar o zi oficială fără muncă în Augsburg - făcând din Augsburg orașul german care sărbătorește cele mai multe sărbători legale.\n\nZiua Copilului, proclamată pentru prima dată la Conferința Mondială pentru Bunăstarea Copilului din 1925 de la Geneva, atrage atenția asupra importanței drepturilor și bunăstării copiilor. Este recunoscută doar ca sărbătoare publică oficială în Turingia, dar poate fi sărbătorită în toată țara cu cadouri de la părinți pentru copiilor lor și activități speciale în școli.\n\nȘeful meu este obligat să aprobe zilele-punte?\n\nDeloc surprinzător, este o practică populară pentru angajați să-și ia concediu în zilele Brückentage ( zilele-punte ) – adică în zilele lucrătoare dintre sărbătorile legale, cum ar fi cele care pică marți sau joi. Cu toate acestea, deoarece majoritatea companiilor trebuie încă să aibă personal în această perioadă, angajații nu se pot aștepta să li se aprobe toate cererile de concediu deodată.\n\nDacă știți dinainte că doriți să aveți concediu într-o zi-punte, merită să faceți o solicitare în avans.\n\nCu toate acestea, dacă și când angajații pot lua efectiv concediu, depinde de situația din companie. Dacă toată lumea vrea să-și ia concediu în același timp, unele companii folosesc chiar un sistem de loterie pentru a decide cine primește concediu.",
        "label": "Germania"
    },
    {
        "title": "Ce este deschis/închis în Germania de sărbătorile de Crăciun și An Nou? - GermaniaMea.ro",
        "content": "În Germania există trei zile libere legale cu prilejul sărbătorilor de iarnă, respectiv de Crăciun și Anul Nou, dar multe magazine și afaceri își închid activitatea sau își reduc programul și în alte zile.\n\nÎn consecință, s-ar putea să vă întrebați cum să vă planificați mai bine programul pentru cumpărături, fie ele alimente sau cadouri.\n\nGermaniaMea.ro vă arată ce va fi deschis și închis pe perioada mini-vacanței.\n\nCine lucrează și cine nu?\n\nÎn acest an, prima și a doua Zi de Crăciun pică miercuri și joi, așa că majoritatea angajaților vor fi liberi în aceste zile.\n\nZiua de Anul Nou cade într-o zi de miercuri și este, de asemenea, un Feiertag .\n\nAjunul Crăciunului nu este o sărbătoare oficială – dar mulți angajatori oferă personalului o zi liberă integral sau parțial. Aceași situație e întâlnită, adesea, și de Revelion.\n\nÎntrucât sărbătorile din acest an cad la mijlocul săptămânii, vă puteți aștepta ca multe servicii din Germania să fie suspendate și vineri, 27 decembrie, ca o zi de legătură, cunoscută și ca „zi-punte”.\n\nDesigur, sunt și mulți oameni care prin natura meseriei trebuie să lucreze de sărbătorile legale, precum personalul medical și cei din industria de catering. Pentru unii angajați se va aplica un bonus sau o plată suplimentară pentru munca depusă în timpul sărbătorilor și vor beneficia de o zi liberă ulterior.\n\nSupermarketurile din Germania sunt deschise, în general, 6 zile pe săptămână - de luni până sâmbătă - și sunt închise duminica și de sărbătorile legale.\n\nSunt și excepții care vizează unele supermarketuri (și magazine) din țară care vor fi deschise pe 22 decembrie, pentru o zi specială de duminică. Asta se întâmplă de câteva ori pe an, mai ales în preajma sărbătorilor. Orele de deschidere vor varia în funcție de regiune și de afacerea individuală.\n\nDeși marți, 24 decembrie nu este o sărbătoare oficială, supermarketurile precum Edeka, Lidl, Rewe și Aldi se închid de obicei la ora 14.00 sau cel târziu la ora 16.00.\n\nAsta pentru că Ajunul Crăciunului este o zi aparte în calendarul de iarnă, când mulți germani se adună în familie și cu cei dragi la o cină festivă și fac schimb de cadouri.\n\nAsigurați-vă că vă aprovizionați din timp cu toate gustările delicioase de Crăciun, înainte ca magazinele să se închidă. Acestea vor fi închise miercuri, 25 și joi, 26 decembrie, urmând a se redeschide vineri, 27 decembrie.\n\nSupermarketurile vor fi deschise sâmbătă, 28 decembrie, dar închise duminică, 29 decembrie. Se vor deschide din nou luni, dar pe 31 decembrie, ora de deschidere va varia.\n\nOricum, majoritatea lor se vor închide în jurul orei 14.00 sau 18.00 cel târziu.\n\nRețineți că unele supermarketuri, cum ar fi cele din principalele gări, pot fi deschise de sărbători.\n\nDacă ieșiți să faceți cumpărături de ultim moment, rețineți că magazinele se vor închide mai devreme în Ajunul Crăciunului și Revelionului și vor fi complet închise de sărbătorile legale - așa cum este cazul majorității supermarketurilor.\n\nMulte magazine și mall-uri se vor deschide duminică, 22 decembrie, dar așteptați-vă la aglomerație.\n\nCând este cel mai bun moment pentru a face cumpărături?\n\nÎn această perioadă a anului este aglomerat mai mereu, dar pentru a evita cozile interminabile din la supermarketuri, încercați să mergeți cât mai devreme posibil.\n\nSâmbăta va fi probabil o zi super aglomerată anul acesta, la fel și luni. Magazinele vor fi aglomerate încă de la 9 - 10 dimineața, așa că, dacă vă puteți seta alarma ceasului mai devreme, n-ar fi rău, mai ales dacă aveți pe lista de cumpărături trecute fructe și legume.\n\nRăspunsul este „da”! Multe dintre ele vor avea porțile deschise, inclusiv de sărbătorile legale. Important e să rezervați în avans dacă plănuiți o masă de Crăciun sau Revelion.\n\nCe se întâmplă cu piețele de Crăciun în această perioadă?\n\nDacă vreți cu adevărat să intrați în spiritul sărbătorilor, o plimbare până la unul dintre târgurile de Crăciun din piețele orașelor germane vă va oferi ce aveți nevoie.\n\nOrele de deschidere și de închidere variază. Unele vor fi deschise în Ajunul Crăciunului, dar se vor închide devreme, în timp ce altele vor rămâne închise.\n\nAlte târguri se închid imediat după ce Crăciunul a trecut, dar câteva rămân deschise până în ajunul Anului Nou - inclusiv Piața de Crăciun de pe Gendarmenmarkt din Berlin.\n\nAr fi bine să verificați orele de deschidere ale pieței pe care intenționați să o vizitați înainte de a face drumul acolo.\n\nFarmaciile și cabinetele medicale se vor închide, în general, de sărbătorile legale și se vor închide devreme în Ajunul Crăciunului și, eventual, în ajunul Anului Nou.\n\nFăceți-vă „provizii” de medicamente dacă știți că mesele copioase vă pot da de furcă. Dacă aveți nevoie de asistență medicală și nu este o situație care v-ar putea pune viața în pericol, puteți apela la numărul de serviciu de gardă fără urgență pentru consiliere la 116 117.\n\nÎn caz de urgență medicală, sunați la 112 pentru ajutor (sau la 110 pentru poliție).",
        "label": "Germania"
    },
    {
        "title": "Primar român, condamnat la închisoare, a fost prins în Germania - GermaniaMea.ro",
        "content": "Cel mai căutat fugar din ultimele zile din România a fost prins după o urmărire ca în filme, în Germania, marți seara. Primarul municipiului Baia Mare, Cătălin Cherecheş, condamnat definitiv la 5 ani de închisoare, a fost dat în urmărire internațională după ce a reușit să fugă din țară, în aceeași zi cu pronunțarea sentinței, adică pe 24 noiembrie.\n\nEl a trecut în Ungaria prin Punctul de Trecere a Frontierei Petea vineri, în jurul orei 8:00, folosind actele de identitate ale unei rude. Înainte de fuga din România și de pronunțarea sentinței, primarul orașului Baia Mare a avut o transmisie live pe Facebook în care a susținut că este nevinovat.\n\n„În seara de 28 noiembrie 2023, în urma cooperării polițienești internaționale și a schimbului de date și informații, dintre Poliția Română și autoritățile din Germania, Ungaria, Austria și Italia, a fost localizat, depistat și reținut, de către polițiștii bavarezi și BKA, în Augsburg, un bărbat, de 45 de ani, din Baia Mare, urmărit internațional. Acesta a fost depistat de partenerii externi, pe baza informațiilor oferite de Poliția Română. Instanța competentă a emis pe numele bărbatului un mandat de executare a pedepsei închisorii de 5 ani, pentru săvârșirea infracțiunii de luare de mită în formă continuată. Mulțumim partenerilor interni și externi, pentru sprijinul acordat în prinderea acestuia. În continuare, se derulează activități procedurale specifice, pentru aducerea bărbatului în țară\", a transmis Poliția Română prin intermediul unui comunicat de presă.\n\nReprezentanții poliției susțin că „totul a decurs ca la carte. A fost o capturare în timp record”.\n\nPotrivit unor surse judiciare, Cătălin Cherecheș ar fi încercat să părăsească Germania, ajutat de o mătușă. Împreună au ajuns cu mașina femeii la gara din Augsburg, unde ar fi încercat să schimbe autoturismul și după ce ar fi gonit cu aproape 200 de kilometri/oră pe autobahn. Aici fugarul plănuia să ia un tren sau un taxi cu scopul de a ajunge cumva în Italia, însă au fost depistaţi de poliţişti şi de o agenţie federală de investigaţii poliţieneşti.\n\nBărbatul s-ar fi opus arestării şi a suferit mai multe răni în zona feței, în momentul încătuşării.\n\nÎn zilele următoare, o instanță din Germania va valida mandatul de arestare. Dacă edilul va vrea să colaboreze cu autorităţile din Germania o să ajungă în ţară în regim de urgenţă. În cazul în care va contesta decizia de extrădare, se va urma procedura clasică: o instanță germană va decide dacă și când va fi extrădat. Această hotărâre poate fi atacată cu apel. În cazul în care Cătălin Cherecheș nu va colabora, instanța din Germania va avea la dispoziție 30 de zile în care să ia o decizie. În total, extrădarea ar putea dura chiar şi jumătate de an.\n\nLa scurt timp după încătuşarea lui Cătălin Cherecheş, ministrul de Interne al României, Cătălin Predoiu, a făcut şi o postare în care felicita colaborarea dintre autorităţile române cu cele din Germania.\n\nCum poate scăpa Cherecheș de pedeapsă?\n\nCherecheș poate contesta mandatul de extrădare, pe motiv că justiţia a fost nedreaptă cu el. Edilul mai are o scăpare, spune avocatul său. Pe 7 decembrie i se judecă o cerere de strămutare a procesului în care a fost deja condamnat, depusă înainte de data sentinţei.\n\n„Dacă se admite cererea de strămutare, hotărârea din apel va fi desfiinţată şi se va rejudeca procesul în apel\", explică Răzvan Doseanu, avocatul lui Cătălin Cherecheş.\n\nPractic, spune apărătorul său, ar putea scăpa de condamnare pentru că la o rejudecare a cazului s-ar depăşi termenul de prescriere: aprilie anul viitor.\n\nDe la ce a pornit totul?\n\nCătălin Cherecheş este acuzat de luare de mită în formă continuată. Procurorii DNA au reuşit să-l prindă în flagrant în aprilie 2016, când a luat 70.000 de lei pentru o numire în cadrul clubului de fotbal orăşenesc. Patru luni mai târziu era plasat în arest la domiciliu, iar în decembrie a fost eliberat. Cherecheş se întoarce în Primăria Baia Mare pe 10 mai 2017.\n\nÎn februarie 2022, primeşte sentinţa în primă instanţă 5 ani de închisoare cu executare. În urmă cu o lună, soacra edilului încearcă să-i obţină o pedeapsă mai blândă şi negociază o mită de 50.000 de euro cu mama judecătoarei din dosar.\n\nPresa din România relatează că primarul din Baia Mare și-a pregătit plecarea din țară de ani de zile: a cărat sute de mii de euro cu sacoșa în Germania, împreună cu mama sa. Banii erau depozitați în casa surorii mamei sale, într-un seif.\n\n„Retragerile în numerar (ale lui Cătălin Cherecheș – n.r.) nu depăşeau suma de 20.000-30.000 de euro din motive de siguranță. (...) Persoana evaluată a arătat că nu are prea mare încredere în sistemul bancar din România şi de aceea a ales această modalitate de păstrare a sumelor de bani, nefiind vorba doar de munca lui, ci şi de cea a antecesorilor săi, iar sumele în discuţie fiind parte din moştenirea sa”, se arată în motivarea deciziei judecătorești.\n\nÎn ceea ce priveşte sumele de bani aflate în Germania, acestea au fost transportate în timp de către Cherecheș, în sume de maxim 10.000 de euro, deoarece legea din Republica Federală nu permite nici să introduci și nici să deții în casă o sumă mare de numerar, așa cum GermaniaMea.ro a arătat AICI .",
        "label": "Germania"
    },
    {
        "title": "7 evenimente de neratat în Germania, în mai 2024 - GermaniaMea.ro",
        "content": "Vremea se încălzește și parcă vara este aproape. Există tot felul de evenimente interesante care au loc în Germania pe tot parcursul anului, dar pentru cei mai mulți dintre ce care trăiesc aici, există ceva magic în sezonul de primăvară târzie. Bundesrepublik pare să prindă din nou viață pe măsură ce se dă undă verde la tot felul de festivaluri populare, se deschid grădinile de bere și terasele restaurantelor, iar parcurile locale se umplu de amatorii de picnic.\n\nIată câteva dintre evenimentele pe care le puteți încerca în Germania în luna mai!\n\n[Detalii în articolul pregătit de GermaniaMea.ro, un site pentru românii care caută de muncă în Germania .]\n\nPentru a începe corect luna mai, mulți nemți se apucă să danseze încă din aprilie. Tanz in den Mai , sau „a dansa în mai”, este o tradiție germană care este sărbătorită la festivaluri populare și petreceri de dans din întreaga țară. Multe dintre aceste evenimente încep în seara zilei de 30 aprilie și durează până la primele ore ale zilei de 1 mai, astfel încât participanții să poată dansa până la începutul lunii.\n\n30 aprilie se întâmplă să fie, de asemenea, Walpurgisnacht , care din punct de vedere istoric a fost o noapte pentru speriatul vrăjitoarelor, dar în timpurile moderne este mai degrabă o noapte pentru dans în jurul focurilor deschise și a festivităților aferente.\n\n1 mai, care cade într-o zi de miercuri din acest an, este Ziua Muncii în Germania – o sărbătoare națională. Confederația Sindicatelor Germane (DGB) va găzdui un miting la Hanovra, iar demonstrația anuală Revoluționară de Ziua Mai a Berlinului va avea loc la Neukölln și Kreuzberg.\n\nCea de-a 145-a ediție a Festivalului înfloririi copacilor din Werder, pe râul Havel, la aproximativ o oră de Berlin, este o sărbătoare a pomilor fructiferi înfloriți și include un carnaval timp de cinci zile la începutul lunii mai.\n\nAccentul pentru majoritatea vizitatorilor este să încerce o serie de vinuri din fructe produse local și să admiri priveliștile înflorite de pe malul râului.\n\nTururile copacilor înfloriți din curțile și grădinile lui Werder încep la sfârșitul lunii aprilie, iar apoi carnavalul orașului se deschide pe 1 mai. Începând cu 3 mai, carnavalul este extins într-un festival popular, care include scene de muzică live.\n\nMarea finală a festivalului are loc pe 4 mai, cu o paradă prin centrul orașului, de la ora 11, condusă de Tree Blossom Queen, și un foc de artificii planificat pentru seară.\n\n4 mai - Rinul în flăcări în Bonn\n\nValea râului Rin este de obicei enumerată printre cele mai pitorești locații din Germania. Rinul în Flăcări, sau Rhein in Flammen , oferă vizitatorilor șansa de a vedea Situl Patrimoniului Mondial al Văii Rinului Mijlociu Superior sub strălucirea roșie a unui magnific foc de artificii.\n\nÎntregul eveniment se desfășoară, de fapt, pe parcursul a cinci nopți, fiecare într-un oraș diferit de pe râul Rin, cu date care se întind de la începutul primăverii până în toamnă. Dar evenimentul din acest an va începe pe 4 mai cu un foc de artificii care va fi vizibil de pe malul râului dintre Bonn și orașul învecinat Linz.\n\nFestivalul de aniversare a portului din Hamburg echivalează cu o sărbătoare plină de culoare lângă apă, completată cu un frumos foc de artificii. Cele mai bune priveliști ale portului Hamburg și Hafengeburtstagsfest se găsesc de-a lungul Jan-Fedder-Promenade. Aici sunt amenajate tarabe de-a lungul portului, vânzând alimente și delicatese locale.\n\nDe la Landungsbrücken, puteți urmări atracțiile de top ale evenimentului, inclusiv „Elba în Concert” de vineri seara, cu un spectacol de artificii și „iluminarea magică” de sâmbătă, prezentată de navele de croazieră AIDA.\n\nExistă, de asemenea, parade pe apă, inclusiv cu singurul remorcher din lume care se poate roti 360°. Astfel, oaspeții pot asista la o „piruetă” executată cu 3.000 de cai putere.\n\nFanii de jazz ar putea fi surprinși să afle că Festivalul Internațional Dixieland din Dresda este cel mai vechi festival din Europa pentru muzică jazz de odinioară.\n\nGama din acest an este plină de trupe și soliști germani și internaționali (în mare parte europeni), inclusiv: Brass Band Rakovnik din Republica Cehă, Louis Armstrong Celebration Band din Olanda și Mama Shakers din Franța, printre multe altele.\n\nSite-ul Dixieland Fest notează că evenimentul se suprapune cu alte câteva evenimente mari din Dresda, astfel încât posibilitatea de a găsi cazare la prețuri accesibile poate deveni dificilă.\n\nParticipanții la festival sunt sfătuiți să facă rezervări din timp și să se uite la opțiunile de cazare în jurul orașului de-a lungul liniilor principale de S-bahn. (Ceea ce este de fapt un sfat bun pentru a călători în Germania vara în general.)\n\nDacă deja visezi la Oktoberfest, mai există o serie de festivaluri de bere de primăvară în satele din Germania, și mai ales în Bavaria. Un astfel de festival este Der Berg (Muntele) din Erlangen, numit așa deoarece are loc pe cel mai înalt deal al orașului.\n\nErlangen este un oraș mic din centrul Germaniei, lângă Nürnberg. Se întâmplă să fie localitatea germană cea mai îndepărtată de mare, dar asta nu vă împiedică să găsiți în cadrul Der Berg niște sandvișuri apetisante cu pește prăjit.\n\nDer Berg este cu siguranță semnificativ mai mic decât festivalul Oktoberfest de renume mondial din München, dar oferă atracții similare - inclusiv atmosferă de carnaval, muzică bună de dans și, desigur, beri locale servite într-un mare Maßkrug.\n\nPentru toți cei cu veleități de somelieri și enofili, „Satul vinului” evenimentul anual din Würzburg oferă o modalitate plăcută de a încheia cea de-a cincea lună din 2024 – sau de a vă prelungi starea de bine până în iunie.\n\nPoate că este puțin cunoscut celor din afara Germaniei, dar Würzburg se mândrește cu tradiția sa de vinificație veche de secole, care datează din Evul Mediu. Dacă aceasta este o știre pentru tine, atunci Würzburger Weindorf se numără printre cele mai bune evenimente pentru o introducere în viticultura franconiană.\n\nAici puteți încerca soiuri de vin de care poate nu ați auzit până acum, cum ar fi Müller-Thurgau sau spumosul Scheurebe, și vă puteți combina degustările cu gustări din Franconia, cum ar fi bratwurst Würzburg , un fel de găluște locale.\n\nAnul acesta festivalul începe miercuri, 29 mai, la ora 17:00, iar apoi este deschis zilnic între orele 11:00 și 23:30.",
        "label": "Germania"
    },
    {
        "title": "Clipe de groază în Germania! Europa-Park, în flăcări! - GermaniaMea.ro",
        "content": "Ceea ce trebuia să fie o după-amiază cu multă distracție, s-ar fi putut transforma într-un adevărat coșmar pentru zeci de mii de persoane aflate luni în Europa-Park, din apropierea orașului Ruts (Baden-Württemberg), supranumit și „Disneyland-ul Germaniei”.\n\nPotrivit Bild.de, un incendiu uriaș a izbucnit în cel mai mare parc tematic din Republica Federală, în jurul orei 16.40, ora locală, ceea ce a dus la evacuarea a circa 25.000 de persoane.\n\n„A bubuit puternic de două sau de trei ori. După aceea s-a văzut un incendiu imens”, a spus un martor ocular. Bărbatul a susținut că incendiul ar fi izbucnit pe pista AtlanticaSupersplash. Însă, potrivit reprezentanților parcului, incendiul a izbucnit în atracția interioară „Yomi Magic World of Diamonds”, din camera tehnică.\n\nUn nor imens de fum dens s-a înălțat din interiorul parcului de distracții, în timp ce vizitatorii șocați ori priveau flăcările de la distanță, ori stăteau să filmeze incendiul.\n\nPână în jurul orei 19.50 (ora României) pompierii reușiseră să stăpânească focul. Peste 450 de pompieri, serviciul de salvare și forțe de poliție au fost desfășurate, după cum a spus șeful districtului de pompieri Bernhard Frei. Doi pompieri au fost răniți ușor în timpul manevrelor de stingere a focului.\n\nPotrivit poliției din Offenburg, nu există în acest moment informații despre eventuale persoane rănite, iar cauza exactă a izbucnirii flăcărilor rămâne neclară. De asemenea, nu există încă informații despre amploarea pagubelor.\n\nAvând în vedere amploarea incendiului, toți vizitatorii au fost evacuați, iar parcul și-a închis porțile la ora 17.30. Chiar și în aceste condiții, parcul va fi din nou deschis vizitatorilor marți de la ora 9.00, o purtătoare de cuvânt a confirmat pentru BILD. În continuare, zona afectată de incendiu rămâne închisă.\n\nEuropa-Park este cel mai mare parc de distracții din Germania. Este situat în sud-vestul țării, lângă granița cu Franța. Suprafața sa este de 100 de hectare. Este vizitat de 5,5 milioane de oameni anual.\n\nÎn mai 2018 a mai avut loc un alt incendiu major în Europa-Park Rust. La acel moment, flăcări înalte de un metru au izbucnit din atracția Pirates of Batavia, care a fost complet distrusă. Reconstrucția a durat mai bine de doi ani.\n\nEuropa-Park este al doilea cel mai vizitat parc tematic în Europa, după DisneyLand-ul din Paris.",
        "label": "Germania"
    },
    {
        "title": "Germania: Cel mai ridicat nivel de insolvențe din ultimii 15 ani - GermaniaMea.ro",
        "content": "Cu siguranță 2024, nu a fost anul Germaniei, oricât au sperat și încercat guvernanții să facă țara din nou atractivă și de interes pentru investitori. Economia nu dă semne de redresare, iar cele mai recente date privind numărul companiilor din Republica Federală intrate în insolvenţă, dau fiori reci.\n\nConform Institutului pentru Cercetări Economice din Halle (IWH), în ultimele trei luni ale anului trecut, 4.215 companii s-au declarat în incapacitate de plată, informează tagesschau.de.\n\nAstfel, au fost afectate aproape 38.000 locuri de muncă, un nivel care nu a mai fost înregistrat de la criza financiară de la mijlocul lui 2009.\n\n„La momentul crizei financiare din 2009, aveam aproximativ 1.400 de companii și corporații în insolvență pe lună. Acum am atins din nou acest nivel”, a spus Steffen Mueller, director în cadrul IWH.\n\nComparativ cu trimestrul patru din 2023, numărul insolvențelor la finalul anului trecut a urcat cu 36%.\n\nInstituția estimează că aceste evoluții negative vin doar parțial pe fondul actualei crize economice și a majorării costului energiei și a salariilor.\n\n„Anii în care s-au înregistrat dobânzi extrem de scăzute au prevenit falimentele, iar în timpul pandemiei nu s-au materializat insolvențele, în urma acordării de subvenții, cum ar fi beneficiile pentru programul scurt de lucru”, a explicat Mueller.\n\nPotrivit acestuia, majorarea dobânzilor și eliminarea subvențiilor au dus la un nivel ridicat al insolvențelor, începând din 2022.\n\nPe sectoare de activitate, cel mai semnificativ avans anual al insolvenţelor s-a înregistrat în sectorul serviciilor (47%) şi în industrie (32%).\n\nÎn ultimele luni, cele mai multe restructurări de personal înregistrate au fost în industria manufacturieră. De altfel, sectorul bancar se confruntă cu aceeași situație critică. Deutsche Bank a anunțat că în februarie va renunța la 3.500 de oameni, menționând ca scopul acestui demers este legat de îmbunătăţirea profitabilităţii.\n\n„Spirala insolvenței se apropie din ce în ce mai repede”, spune și un raport al agenției de credit Creditreform publicat în decembrie. Ceea ce este impresionant este creșterea peste medie a falimentelor în rândul companiilor mai mari cu peste 250 de angajați. Potrivit Creditreform, numărul cazurilor aici a crescut cu 44,4%.\n\nConform calculelor Creditreform, în 2024 au fost înregistrate în total aproximativ 121.300 de proceduri de insolvență, inclusiv insolvențe de consum și alte insolvențe. Aceasta corespunde unei creșteri de 10,6 la sută față de anul precedent.\n\nAnaliştii avertizează că industria Germaniei va avea dificultăţi să-şi revină, pe fondul slăbiciunii cererii globale, al dificultăţilor structurale de pe plan intern şi incertitudinilor politice din ţară şi de peste hotare.",
        "label": "Germania"
    },
    {
        "title": "De ce trimite Germania avioane de luptă în România? - GermaniaMea.ro",
        "content": "Atacurile, care au avut loc la doar sute de metri de granița cu România, și resturile de drone găsite în Tulcea au sporit riscurile de securitate pentru NATO. În consecință, s-a decis că Germania va trimite patru avioane de luptă Eurofighter în România pentru a sprijini misiunea de poliție aeriană a alianței militare ai cărei membri au un angajament de apărare reciprocă, a declarat o sursă de securitate pentru Reuters.\n\nPotrivit acesteia, primii dintre cei până la 80 de soldați germani care vor fi găzduiți la baza militară Mihail Kogălniceanu, lângă Constanța, vor ajunge în România chiar astăzi, iar avioanele de luptă Eurofighter vor ateriza pe teritoriul românesc începând cu sfârșitul lunii noiembrie. Pe aeroportul NATO din Constanța, echipajele avioanelor de luptă vor prelua, alături de cele britanice, zborurile comune de protecție.\n\nForţele aeriene germane au sprijinit şi în trecut misiunea de poliţie aeriană a NATO în România. Alte două avioane Eurofighter aparținând Luftwaffe au decolat de la baza aeriană din Wittmund (landul Saxonia Inferioară) spre România și în 2021, iar încă trei - în 2022.\n\nÎn iulie, premierul Marcel Ciolacu a declarat că pe teritoriul României trebuie să existe trupe germane permanente. Dar Ministerul Apărării din Germania s-a văzut nevoit să infirme ferm că s-ar gândi să staționeze permanent trupe în România.\n\nPe de ală parte, Germania va pune capăt desfăşurării a trei unităţi de apărare antiaeriană Patriot în Polonia după aproape un an, a anunţat Ministerul Apărării de la Berlin.\n\nGermania a înlocuit mare parte din avioanele sale de vânătoare îmbătrânite Tornado cu aparate Eurofighter de la Airbus, dar şi cu avioane americane de la Boeing.\n\nDe altfel, încă din 2020, comisia pentru buget a parlamentului german a aprobat un contract în valoare de 5,4 miliarde de euro pentru achiziţionarea a 38 de avioane de luptă Eurofighter, produse de Airbus. Achiziţia reprezintă parte din planul pe termen lung al ministerului apărării de la Berlin de a cumpăra 93 de aparate Eurofighter şi 45 de aeronave F-18 de la Boeing.\n\nLotul înlocuiește avioanele Eurofighter mai vechi din flota Forţelor Aeriene Germane ( Luftwaffe ). Potrivit experţilor consultaţi de Reuters, este vorba de aparate cu utilizare operaţională limitată.\n\nÎncepând din 2025, flota germană de Tornado va lăsa locul unui număr maxim de 90 de avioane Eurofighter de la Airbus şi 45 de F-18 de la Boeing.\n\nÎn septembrie, șeful NATO, Jens Stoltenberg, a calificat drept „destabilizatoare” loviturile rusești din apropierea graniței, chiar dacă nu existau indicii că Rusia intenționa să lovească un membru NATO.\n\nLansat în 2003, Eurofighter Typhoon este construit de un consorţiu european format din grupul franco-germano-spaniol EADS, grupul britanic BAE Systems şi cel italian Alenia. Aparatul de zbor este în dotarea forţelor armate din Germania, Regatul Unit, Italia, Spania, Arabia Saudită şi sultanatul Oman.\n\nPotrivit Airbus, peste 100.000 de locuri de muncă în Europa depind de proiectul Eurofighter, dintre care 25.000 numai în Germania - aproximativ 3.500 la Airbus, restul la furnizori mici și mijlocii.",
        "label": "Germania"
    },
    {
        "title": "Deficitul de personal calificat din Germania, la cel mai înalt nivel - GermaniaMea.ro",
        "content": "Germania pare să fi depășit din punct de vedere economic consecințele pandemiei și s-a adaptat la condițiile războiului din Ucraina , dar nevoia de personal calificat rămâne. Deși deficitul s-a mai redus într-o oarecare măsură, el se menține, în general, „la cel mai ridicat nivel\", potrivit unui nou raport publicat de Institutul pentru Economie Germană (IW) din Koln, informează TheLocal.de.\n\nRaportul a arătat că, în ciuda redresării economice relativ lente din 2022, angajatorii nu au putut ocupa aproximativ 630.000 de locuri de muncă vacante în industriile lor. Potrivit autorilor raportului, a existat o corelare pozitivă puternică între nivelul de calificare necesar pentru un loc de muncă și dificultatea de a găsi pe cineva.\n\nÎntr-un studiu similar, Federația Camerelor de Comerț și Industrie Germane (DIHK) relevă că „deficitul de competențe este în creștere\".\n\nCercetătorii de pe piața muncii au ajuns la concluzia că Germania nu va putea să-și rezolve deficitul de muncitori calificați fără o creștere semnificativă a imigrației. Și, chiar și așa, venirea de personal străin calificat nu pare că ar rezolva problema. Eforturile în combaterea ei nu ar trebui să ignore în niciun caz lucrătorii germani, fie ei femei sau persoane în vârstă, în ciuda problemelor demografice cu care Republica Federală se confruntă.\n\nChiar și așa, anul trecut, aproape 70% din noile locuri de muncă disponibile în Germania au fost realizate de muncitori străini.\n\nDe ce specialiști are Germania cu adevărat nevoie?\n\nProblema „deficitului de personal calificat\" nu mai este specifică doar unui sector de activitate. Cu cât jobul este mai calificat, cu atât este mai greu să găsești un angajat potrivit, se arată în raportul IW.\n\nÎn special, oamenii cu diplome în IT, inginerie electrică și planificare și supraveghere a construcțiilor au fost deosebit de căutați, angajatorii luptă cu o penurie de muncitori calificați în nouă din zece dintre aceste posturi. În prezent, cei mai căutați sunt mecanicii de locomotivă și persoanele cu experiență în administrarea și monitorizarea traficului feroviar.\n\nDe asemenea, grav afectate sunt și instituțiile de servicii sociale și educaționale. Cea mai mare lipsă se înregistrează în domeniul îngrijirii persoanelor în vârstă și a bolnavilor, iar dacă tendința actuală continuă, două studii au prognozat că Germania va avea nevoie de 80.000 de profesori până în 2030.\n\nÎn alte domenii, cum ar fi industriile metalurgică și electrică, lipsesc nu numai angajații calificați, ci și „experții”, adică persoanele cu diplomă universitară.\n\nÎn timp ce guvernul german stabilește anumite cadre pentru a încuraja muncitorii străini să vină în Republica Federală, criticii săi susțin că trebuie făcut mai mult pentru a face țara un loc mai atractiv în care să se mute, abordând problema paralelă - cea mai gravă criză a locuințelor din ultimii 20 de ani și făcând procesele administrative mai puțin birocratice.\n\nO altă problemă în găsirea lucrătorilor calificați este faptul că Germania a înregistrat o scădere majoră a numărului de tineri care optează pentru o ucenicie sau o altă formare profesională.\n\nPotrivit cifrelor publicate de Oficiul Federal de Statistică la începutul acestei săptămâni, în prezent există aproximativ 1,25 milioane de ucenici care urmează cursuri de formare în Germania. Numărul de persoane care intră în cursuri de formare a crescut ușor în urma pandemiei, dar este încă cu 8 procente în scădere în comparație cu nivelurile pre-pandemie.\n\nExperții cred că acest lucru ar putea avea parțial de-a face cu lipsa de oportunități de formare și creare de rețele în timpul Covid. Acest lucru a agravat, probabil, lipsa de interes pentru ucenicie cu care Germania se luptă de ceva timp.",
        "label": "Germania"
    },
    {
        "title": "Cum se sancționează șicanarea în trafic în Germania? - GermaniaMea.ro",
        "content": "Agresivitatea în trafic se sancționează cu închisoare pe autostrăzile din Germania, în funcție de gravitatea faptei. Acest tip de conducere este similar cu constrângerea, ceea ce înseamnă un comportament agresiv prin care un șofer încearcă să-l determine pe un altul să facă ceva ce nu-și dorește, pe șosele.\n\nConform Codului Penal al Republicii Federale, constrângerea apare atunci când cineva este forțat, prin violență sau amenințări, să adopte un comportament involuntar. Conducerea bară la bară pentru o perioadă lungă de timp, semnalele repetate cu farurile sau claxonatul insistent intră în această categorie.\n\nPrin această atitudine, șoferul agresat este determinat să schimbe benzile de circulație, de teama unei coliziuni.\n\nLegea federală sancționează penal agresivitatea în trafic, deoarece autoritățile consideră că siguranța rutieră este pusă în pericol. Această faptă se pedepsește ca orice caz de constrângere cu închisoare de până la trei ani sau cu amendă.\n\nÎn plus, dacă șoferul agresor folosește lumina intermitentă a farurilor pentru a-l determina pe celălalt să schimbe benzile, atunci sancțiunile în astfel de cazuri sunt mai mari. Pe lângă amendă, agresorul din trafic se poate alege cu interdicție de conducere pe o anumită perioadă de timp. În cazuri grave sau de recidivă, șoferul agresor riscă să-și piardă permisul și chiar să fie condamnat la închisoare.\n\nOricum, în oricare din aceste situații, șoferii agresați au dreptul să depună plângere penală împotriva agresorilor.\n\nÎn fiecare an se produc în jur de 30.000 de cazuri de constrângere în trafic pe șoselele din Germania.\n\nLa fel a făcut recent și un român de 46 de ani care a rămas, probabil, cu obiceiurile proaste cu care s-a obișnuit pe șoselele din România. Incidentul a avut loc săptămâna trecută când bărbatul a fost filmat de un echipaj de poliție german în timp ce șicana o șoferiță pe șoseaua ce ducea de la Dortmund la Munster.\n\nPotrivit pressportal.de, oamenii legii au observat cum românul s-a apropiat periculos de un autoturism BMW Mini, condus de o tânără de 24 de ani. El a început să dea insistent flash-uri pentru a o determina pe șoferiță să-i elibereze banda, deși tânăra circula cu viteza regulamentară pentru aceea porțiune de drum.\n\nPresată de român, șoferița a fost nevoită să schimbe banda. Șoferul de 46 de ani nu s-a oprit aici. A depășit mașina șoferiței, i-a tăiat calea și a început să frâneze brusc în fața autoturismului condus de tânără. În plus i-a arătat și semne obscene.\n\nCe au descoperit polițiștii la control?\n\nPolițiștii nemți au înregistrat întreaga scenă și au plecat pe urmele șoferului român.\n\nL-au oprit în trafic și la controlul de rutină au descoperit că cel care s-a dat în spectacol pe șosea, nici măcar nu avea permis de conducere.\n\n„În cadrul controlului, ofițerii au descoperit că domnul cu degetul mijlociu proeminent nu avea permis de conducere și furnizase și informații false despre datele sale personale”, precizează pressportal.de.\n\nPrin urmare, autoturismul Opel Astra condus de român a fost confiscat temporar, iar șoferul fără permis s-a ales și cu dosar penal.",
        "label": "Germania"
    },
    {
        "title": "Cine se califică pentru cetățenia germană conform noului proiect de lege? - GermaniaMea.ro",
        "content": "Cei care așteaptă cu nerăbdare ziua în care vor putea începe să completeze cererea pentru cetățenia germană s-au confruntat săptămâna trecută cu un ușor eșec, când a reieșit că ar putea dura ceva mai mult decât s-a sperat ca noul proiect de lege privind cetățenia să fie adoptat de guvernul german.\n\nInițial programate pentru dezbatere parlamentară în aprilie, propunerile au fost amânate de discuțiile ample din Cabinet. Prin urmare, acum se anticipează că legislația nu va fi adusă în fața Bundestagului până în toamnă.\n\nDar acum, cel puțin, odată cu publicarea noului proiect, este mai clar cine anume va putea solicita cetățenia germană.\n\nIată ce se știe până acum despre criterii...\n\nPersoanele cu rezidență de cel puțin 5 ani\n\nProiectul de lege subliniază necesitatea introducerii unor etape mai rapide către cetățenia germană și susține că „o oportunitate mai rapidă de naturalizare este un element esențial al unei bune culturi de naturalizare care creează stimulente pentru integrare”.\n\nÎn conformitate cu această gândire, perioada „standard” de rezidență necesară în Germania pentru a solicita cetățenia va fi redusă de la 8 la 5 ani. În general, cei care doresc să solicite cetățenia vor trebui să demonstreze că au locuit în Germania în mod continuu timp de cinci ani și că au cunoștințe lingvistice de cel puțin nivelul B1 de germană.\n\nCu toate acestea, vor exista excepții de la această cerință de limbă. Conform noilor reguli, cei care aparțin generației „lucrătorilor oaspeți” - lucrători străini recrutați în principal din Turcia pentru a lucra în Germania între anii 1950 și 1970 – aceștia ar trebui doar să susțină oral teste ale capacității lor de a comunica în situațiile de zi cu zi din Germania și nu va mai fi nevoit să susțină și o probă scrisă.\n\nPersoanele cu rezidență de cel puțin 3 ani și unele atribute speciale\n\nPotrivit proiectului de lege, cei care au „depus cu succes eforturi deosebite pentru a se integra în condițiile de viață din Germania”, ar trebui să aibă ocazia de a se naturaliza după doar trei ani.\n\nPotrivit proiectului, acestea includ „dovada unei performanțe bune din punct de vedere academic, vocațional sau profesional sau a unui angajament civic” și o bună cunoaștere a limbii care „îndeplinește cerințele unui examen de limbă la nivelul C1 al Cadrului european comun de referință pentru limbi străine”.\n\nMai multe despre care este diferența între B2 și C1 la testul de limbă, GermaniaMea.ro a redat pe larg AICI .\n\nPersoanele care nu doresc să renunțe la cetățenia actuală\n\nUna dintre celelalte modificări importante aduse regulilor privind obținerea cetăţeniei germane în cadrul noului proiect de lege este legea privind dubla cetăţenie.\n\nActuala interdicție generală de a permite dubla cetățenie pentru cetățenii străini din țări din afara UE va fi anulată. Până acum, dubla cetățenie era posibilă doar în cazuri excepționale, dar, conform noii legi, cetățenilor naturalizați li se va permite să-și păstreze naționalitatea inițială. Proiectul prevede că actuala interdicție a dublei cetățenii nu se mai potrivește nevoilor străinilor care locuiesc în Germania și că, odată cu reforma, imigranții nu ar mai fi obligați să „renunțe la o parte din identitatea lor”.\n\nCu toate acestea, cei care doresc să păstreze ambele pașapoarte ar trebui să verifice și care sunt regulile în țara lor de origine. De exemplu, India, China și Singapore nu permit în prezent dubla cetățenie, așa că cetățenii acelor țări ar trebui totuși să renunțe la pașaportul original pentru a deveni germani.\n\nPersoane care „se întrețin, în principal, din munca proprie”\n\nUna dintre cerințele cheie pentru naturalizare este ca solicitanții să fie capabili să se întrețină financiar pe ei înșiși și pe familiile lor, fără a se baza pe asistența statului. Aceasta înseamnă că nu ar trebui să primească indemnizații precum Sozialhilfe (asistență socială) sau Bürgergeld (ajutor de șomaj pe termen lung sau „alocația pentru cetățeni”).\n\nSolicitanții care primesc o anumită formă de ajutoare de stat trebuie să demonstreze că au fost angajați cu normă întreagă sau au lucrat timp de cel puțin 20 din ultimele 24 de luni la momentul depunerii cererii.\n\nCu toate acestea, au fost convenite anumite excepții, cum ar fi pentru persoanele din generația lucrătorilor-oaspeți și pentru cuplurile căsătorite sau în parteneriat din care au rezultat copii, care au un loc de muncă cu normă întreagă. În astfel de cazuri, ei ar fi în continuare eligibili să primească Kindergeld, sau „alocație pentru copii”.\n\nHakan Demir de la SPD a declarat pentru The Local că intenționează să respingă orice cerință de „muncă cu normă întreagă” atunci când proiectul de lege este dezbătut în parlament, argumentând că insistarea asupra angajării cu normă întreagă ar exclude în mod disproporționat multe femei.\n\nCopiii născuți în Germania din părinți străini vor deveni automat germani dacă unul dintre părinți are deja „reședința obișnuită legală” în Germania timp de cinci ani.\n\nDe asemenea, copiii germani adoptați de părinți non-germani nu își vor pierde automat cetățenia germană conform noilor planuri.\n\nCine va fi exclus de la cererea pentru cetățenie?\n\nÎn principal, la insistențele FDP, proiectul de lege a fost înăsprit pentru a defini mai clar criteriile care vor exclude naturalizarea. În noul proiect sunt menționate explicit actele rasiste, inumane sau antisemite - iar pe viitor, Procuratura va trebui să informeze autoritatea de naturalizare despre persoanele care au comis astfel de fapte.\n\nDe asemenea, sunt excluși cei care sunt căsătoriți cu mai mulți parteneri în același timp și cei care resping egalitatea de gen.\n\nDeși legea va dura, cel mai probabil, mai mult decât era de așteptat pentru a intra în vigoare, dacă îndeplinești toate criteriile pentru a aplica pentru cetățenia germană, merită într-adevăr să îți pregătești toate documentele în avans. Nu trebuie să aștepți ca legea să fie adoptată pentru a începe să te pregătești pentru testul de limbă, examenul de naturalizare sau traducerea documentelor.",
        "label": "Germania"
    },
    {
        "title": "Moarte stupidă a unui afacerist român în Germania - GermaniaMea.ro",
        "content": "2024 se anunța încă un an cu multe provocări, și poate și reușite, pentru Dumitru Florian Ișfan, un tânăr antreprenor român. Doar că viața a luat o întorsătură dramatică și bărbatul, care în urmă cu doar o lună împlinea 32 de ani, și-a găsit sfârșitul în Germania, în timp ce dădea o mână de ajutor unei rude la repararea unei mașini, scrie presa din România.\n\nOmul de afaceri - originar din orașul Rovinari, județul Gorj – care administra mai multe firme cu zeci de angajați în România, și-a pierdut viața într-un accident neobișnuit. Prietenii și apropiații săi sunt profund șocați de vestea morții sale. El era căsătorit și avea doi copii.\n\nDumitru Florian Ișfan era un om foarte respectat și apreciat în orașul său natal. El deținea o fabrică de pahare din carton, o fabrică de mobilă și două magazine de cartier în Rovinari, la care lucrau în jur în jur de 60 de angajați.\n\nFabrica de pahare a fost deschisă chiar anul trecut, iar la inaugurare a participat primarul orașului Rovinari, Robert Filip. Acesta a povestit într-o postare pe Facebook că tânărul om de afaceri a muncit în străinătate timp de 13 ani, iar banii câștigați i-a investit în afaceri deschise la el acasă.\n\nSumele investite n-au fost deloc mici. Aproximativ 400.000 de euro aport personal, la care s-a adăugat un grant în valoare de 33.000 de euro de la Uniunea Europeană.\n\n„Pentru fondatorul companiei YANADRISFAN Paper Cup, rovinăreanul Işfan Dumitru-Florian, fabrica de la Rovinari nu reprezintă o afacere oarecare, ci este o îmbinare a vastei sale experienţe în acest domeniu, dar şi în antreprenoriat, cu pasiunea pentru inovare în domeniul producţiei produselor ecologice, prietenoase cu mediul,” declara la momentul inaugurării, Robert Filip, primarul oraşului Rovinari.\n\nDe altfel, de aproximativ 4 ani, tânărul antreprenor derula o afacere cu mobilă și în Offenbach am Main – Germania. De aici, mobila ajungea în orașe precum Kassel, Rendsburg, Frankfurt am Main, Hamburg sau Göttingen.\n\nDin nefericire, tragedia s-a petrecut joi, în data de 9 mai 2024. Bărbatul se afla în Germania la o rudă apropiată și se ocupa împreună cu acesta de reparații la o mașină ridicată pe un elevator. La un moment dat, din motive neelucidate, mașina de mare tonaj a căzut și l-a strivit pur și simplu. Medicii chemați la fața locului nu au mai putut face nimic pentru a-i salva viața.\n\nAnchetatorii germani sosiți la fața locului suspectează o defecțiune a sistemului de ridicare a mașinii pe rampa metalică hidraulică.\n\nÎntre timp, până la primirea unui verdict clar în privința decesului, corpul neînsuflețit a lui Florian a ajuns în România și urmează să fie condus de familie, rude, prieteni, angajați pe ultimul drum.\n\nPe rețelele de socializare, prieteni și apropiați au lăsat mesaje de condoleanțe sfâșietoare: „Ișfan Dumitru-Florian, cu bunătatea și ospitalitatea sa, a lăsat o amprentă profundă în inimile celor care l-au cunoscut. Îmi pare atât de rău că la o vârstă atât de fragedă, a plecat dintre noi, lăsând în urmă o durere imensă și un gol pe care niciun cuvânt nu poate să-l umple.”\n\n„Te-ai grăbit, Florine… și lași un gol imens în inimile celor care te-am iubit, pentru omul minunat care ai fost… Cuvintele sunt de prisos… Dumnezeu să-l ierte!”\n\n„Cu regrete în suflet pentru sponsorul întregii echipe ne închinăm în fata familiei triste îndoliate. Un tânăr care a creat locuri de muncă și urma sa mai creeze sute de locuri. În aceste clipe de adâncă tristeţe este foarte greu să găseşti cuvintele, pentru că nimic nu-ţi mai poate mângâia sufletul odată cu pierderea fiinţei iubite. Sincere condoleanţe familiei îndoliate\", e mesajul transmis de echipa de fotbal CS Jiul Rovinari.",
        "label": "Germania"
    },
    {
        "title": "Româncă, ucisă cu sânge rece în Germania, sub ochii copiilor - GermaniaMea.ro",
        "content": "Conform celor mai noi statistici, numărul cazurilor de violență domestică și omoruri în familie a crescut în ultimii ani în Germania. Din nefericire, și românii contribuie la asta. Cel mai recent incident a avut loc în orașul Gelsenkirchen din vestul Republicii Federale.\n\nPotrivit unui anunț al Procuraturii Publice Essen și al poliției din Gelsenkirchen, un român de 30 de ani și-a înjunghiat mortal soția, tot româncă, mai tânără cu 10 ani. Mai grav e că teribila crimă a avut loc cu trei minori de față.\n\nTotul s-a petrecut dimineața, în jurul orei 10:47, când poliția a fost informată că o femeie a fost găsită fără viață într-un apartament din cartierul Schalke. Anchetatorii sosiți la locul crimei au constatat că tânăra româncă, mama a trei copii mici, a fost atacată cu un cuțit și înjunghiată de mai multe ori. Potrivit informațiilor confirmate, soțul ei și tatăl copiilor lor este considerat principalul suspect.\n\nVecinii sunt cei care au alertat poliția după ce între cei doi a izbucnit o ceartă aprinsă în jurul orei 11.\n\nMai multe echipe de pe ambulanță au sosit de urgență la locul atacului. Din păcate, medicii n-au mai reușit decât să stabilească că tânăra era decedată. Trupul fără viață al tinerei mame a fost găsit pe podeaua bucătăriei, într-un apartament situat la mansarda clădirii. Surse au declarat pentru Bild.de că ucigașul i-ar fi tăiat gâtul.\n\nImediat după oribilul gest, românul de 30 de ani a părăsit locul faptei și a reușit chiar să fugă din Germania cu mașina proprie. Acesta a provocat un accident și a lovit mai multe mașini, în Oberhausen, la intersecția dintre Mellinghofer Strasse și Falkensteinstrasse. După care și-a continuat planul de a scăpa și a ajuns până în Belgia, unde a fost prins, în cele din urmă de oficiali belgieni.\n\nÎn urma acestei tragedii, poliția din landul Renania de Nord-Westfalia a înființat o echipă de anchetă pentru a afla elementele care au stat la baza tragediei.\n\nLa puțin timp după crimă, la fața locului s-au adunat mai mulți membri ai familiei și cunoscuți ai femeii decedate. Inițial, aceștia au luat cei trei copii ai cuplului și au refuzat să-i predea biroului de asistență pentru minori. Ulterior, autoritățile le-au explicat care sunt formalitățile, așa că rudele i-au predat pe cei mici.",
        "label": "Germania"
    },
    {
        "title": "Germania: Scrisoare primită după 4 zile sau colet adus rapid cu drona? - GermaniaMea.ro",
        "content": "În timp ce trimiterea unei scrisori prin poștă este posibil să dureze mult mai mult în viitor, ca urmare a reformei planificate a Legii poștale din Germania, dronele de livrare a coletelor și-au început activitatea.\n\nPotrivit noi legi poștale, scrisorile vor fi livrate după patru zile în Bundesrepublik pentru mai multă siguranță, potrivit TheLocal.de. În consecință, în viitor, 95% din scrisorile standard din serviciile de bază trebuie să ajungă la destinatar în a treia zi lucrătoare, iar 99% trebuie să fie în cutia poștală în a patra zi lucrătoare\n\nReglementările privind termenele de livrare a scrisorilor operate de Deutsche Post trebuie să fie relaxate, astfel încât serviciul poștal să-și poată reduce costurile. În vara anului trecut, Agenția Federală de Rețea a primit din partea Deutsche Post o solicitare pentru o majorare anticipată a taxelor poștale pentru 2024. Compania a invocat costurile excesiv de mari din cauza inflației, a prețurilor mai mari la energie și a standardelor din cadrul contractului colectiv din 2023 foarte ridicate, precum și o scădere semnificativ mai mare a volumelor de scrisori. Cererea, însă, i-a fost respinsă, astfel că furnizorul federal de servicii poștale a gândit o altă strategie.\n\nAcest aspect contrastează cu ceea ce se pare că va revoluționa industria livrărilor din Germania. Aici, livrarea „clasică” la ușă de către personalul de livrare este încă cea mai populară formă de primire a coletului. Pentru a ușura traficul pe drumuri și pentru a aborda deficitul de forță de muncă, livrarea pe calea aerului cu ajutorul dronei pare promițătoare... la prima vedere.\n\nPotrivit karlsruhe-insider.de, proiectul de testare a livrării oficiale cu drone a început în Lüdenscheid, Renania de Nord-Westfalia. Dronele complet automate sunt folosite pentru a transporta pachete pe o rută predefinită. Deocamdată vor fi aprovizionate doar anumite companii de-a lungul aglomeratei autostrăzi A45 din regiune.\n\nProiectul se numește „Last Mile Delivery” și este conceput de companiile Third Element Aviation din Bielefeld și Koerschulte Group din Lüdenscheid. Ele consideră că această abordare oferă beneficii semnificative întreprinderilor care suferă de impactul traficului. Dronele nu numai că își îndeplinesc sarcinile rapid și eficient, ci și într-un mod prietenos cu mediul.\n\nAprobarea Autorității Federale de Aviație pentru acest proiect comercial la nivel național reprezintă un progres semnificativ în industria logistică germană. Experții văd un potențial enorm pentru viitor, eventual chiar și pentru livrarea de colete către persoane fizice. Prin utilizarea dronelor pentru colete, Germania intră, fără îndoială, într-o nouă eră a livrării de colete.\n\nServiciile de curierat, expres și coletărie au crescut, de asemenea, semnificativ, ponderea comerțului online s-a triplat în timpul pandemiei și este încă de peste două ori mai mare decât înainte de pandemie.\n\nConform unui studiu Bitkom, citat de tagesspiegel.de, o treime dintre cumpărătorii online din Germania ar dori să li se livreze pachetele cu drona. Dar, în ciuda testelor deja existente cu drone și a programelor pilot, vor mai trece câțiva ani până când acest lucru să devină ceva uzual în această țară. Deși tehnologia există, implementarea se confruntă cu provocări precum integrarea spațiului aerian, evitarea coliziunilor, protecția datelor și crearea de standarde sigure.\n\nÎnainte de folosirea pe scară largă, primul lucru de făcut este utilizarea unei rute de livrare într-o manieră diferențiată și complementară: dronele logistice, de exemplu, sunt deosebit de potrivite pentru a aduce rapid produse mici, ușoare și deosebit de urgente, cum ar fi medicamente sau alimente perisabile în locuri îndepărtate. Cu toate acestea, livrarea de electrocasnice de bucătărie direct pe balconul apartamentului marelui oraș este încă departe.",
        "label": "Germania"
    },
    {
        "title": "Român, găsit mort în condiții suspecte în Germania! - GermaniaMea.ro",
        "content": "Povestea unui cadavru găsit zilele trecute, în Germania, pare a fi un scenariu demn de un film polițist. Victima ar fi un român care a murit singur, departe de casă și în condiții dubioase.\n\nUn jurnalist, care se plimba printr-o pădure din Germania, a fost șocat când a dat peste niște oseminte umane. Descoperirea macabră a fost făcută la sfârșitul săptămânii trecute, într-o zonă de lângă Überlingen, landul Baden-Württemberg, informează wochenblatt-news.de.\n\nZiaristul a anunțat imediat poliția care, în urma cercetărilor la fața locului, a descoperit și un pașaport românesc expirat lângă cadavru. Acesta se afla în stare avansată de descompunere și ar aparține unui bărbat cu vârsta de aproximativ 50-55 ani. Există îndoieli însă cu privire la posibilitatea stabilirii unei identități indubitabile după un timp atât de îndelungat.\n\nCel care a făcut descoperirea a povestit anchetatorilor că în plimbarea lui a ajuns într-un fel de tabără, unde a găsit un cort improvizat, din crengi și prelată. În jur erau mai multe scaune de camping, o butelie de voiaj, mai multe hârtii, dar și un jurnal.\n\nSe presupune că este vorba de un om al străzii, decedat în 2019. Acesta ar fi trăit, vreme de mai mulți ani, singur în pădure. Poliția a transmis presei că identitatea bărbatului decedat este încă în curs de stabilire.\n\nÎn lipsa unor dovezi clare ale unei infracțiuni de crime, procurorii analizează necesitatea efectuării unei autopsii pentru a elucida circumstanțele morții.\n\nMulți au răspuns deja la apelul poliției de a oferi orice fel de informații care ar putea duce la elucidarea acestui caz, în special amatori de drumeții. Potrivit purtătorului de cuvânt, un rezultat al autopsiei ar putea fi disponibil săptămâna viitoare. Ancheta ar putea dura câteva săptămâni.",
        "label": "Germania"
    },
    {
        "title": "Aldi și Kaufland aduc servicii noi și revoluționare în Germania - GermaniaMea.ro",
        "content": "Retailul alimentar online a înregistrat în ultimii doi ani o creștere accelerată. Pentru a menține ritmul, cei mai importanți discounteri din Germania vin cu noi oferte pentru clienții săi și îi surprind cu metode inovative de plată ce promit a elimina nevoia de card, numerar sau chiar de conexiune la internet.\n\nSpre exemplu, cei care obișnuiau să facă cumpărăturile la unele magazine Aldi din orașele din sudul Germaniei pot acum să beneficieze de livrarea cumpărăturilor din supermarket direct la ușă. Până acum, serviciul era disponibil doar unui număr limitat de angajați care lucrează la Aldi, informează iamexpat.de.\n\nDin 29 august, clienții fideli gigantului german se bucură de o experiență limitată în mod normal la unități de vârf precum Edeka, Rewe sau Alnatura. Noul serviciu de livrare la domiciliu al Aldi Süd va fi disponibil prin aplicația „Mein Aldi” pentru oricine locuiește în Mülheim an der Ruhr, Duisburg și Oberhausen, toate situate în Renania de Nord-Westfalia.\n\nClienții din Mülheim an der Ruhr, Duisburg și Oberhausen vor putea alege dintre 1.300 de produse de pe „Mein Aldi”, care vor fi livrate la ușile lor cu unul dintre vehiculele electrice ale companiei.\n\nAsemănător cu serviciile start-up de livrare a alimentelor, cum ar fi Flink sau Gorilla, care s-au răspândit rapid în multe orașe germane în ultimii ani, mâncarea nu va veni de la un magazin Aldi, ci va fi livrată dintr-un așa-numit “dark store”- centru de micro-fulfillment, de pregătire a comenzilor care vor fi livrate la domiciliu.\n\nCe este un dark store și care sunt beneficiile?\n\nUn dark store este un magazin fizic, o locație care a fost închisă și transformată într-un centru de depozitare pentru operațiuni de fulfillment. Spre deosebire de alte modele de business hibride din e-commerce, aceste puncte de distribuție nu sunt deschise vizitatorilor, astfel că oferă un spațiu mai generos pentru stocurile magazinului și pentru a pregăti rapid comenzile on-line. Dark Store-urile le oferă cumpărătorilor opțiuni de livrare cum ar fi achiziția de produse online, livrarea în aceeași zi sau ridicarea din magazin.\n\nDin perspectiva retailerului, dar și a consumatorului există o serie de beneficii aduse de conceptul dark store: cumpărături rapide și fără contact fizic; îmbunătățirea procesului de distribuție și livrare; creșterea numărului de clienți; gamă extinsă de produse.\n\nÎn cazul Aldi Süd, șoferii vor urma rute prestabilite pentru a face livrările la timp. Doar așa, Aldi și alți comercianți asemănători își pot permite să ofere servicii de livrare, care, altfel, sunt costisitor de administrat. Costul este un alt motiv pentru care supermarketul lansează doar provizoriu serviciul în Mülheim an der Ruhr, Duisburg și Oberhausen, fără niciun plan actual de extindere.\n\nCe este Bluecode de la Kaufland?\n\nUn alt jucător important în retail și-a propus să introducă o modalitate inedită de plată. Potrivit oficialilor Kaufland, funcția Bluecode nu prevede numerar sau card și nici măcar nu este nevoie de internet.\n\nMetoda este deja folosită în magazinele de hardware Globus, farmaciile Rossmann și Müller, cât și în numeroase supermarketuri austriece marca Billa. Kaufland vrea acum să urmeze exemplul și să introducă metoda de plată din toamnă, după o primă fază de testare.\n\nNoua metodă de plată ar trebui să devină parte a aplicației Kaufland, astfel încât clienții să-și poată plăti în mod convenabil cumpărăturile prin intermediul telefonului mobil. Pentru a face acest lucru trebuie să introducă datele de plată în aplicație. La casă trebuie doar să prezinte codul QR de pe cardul Kaufland. În urma plății, codul QR negru devine albastru. De aici și denumirea „Bluecode”. De precizat că acest cod este valabil doar pentru 4 minute.\n\nO altă caracteristică a modalității de plată este că funcționează fără internet, cel puțin temporar. Clienții pot plăti prin „Bluecode” chiar dacă nu au internet.\n\nAplicația Kaufland Pay va putea fi utilizată la casele normale, dar și la cele cu autoservire și poate fi folosită inclusiv pe ceasurile inteligente.",
        "label": "Germania"
    },
    {
        "title": "Apel disperat după ce o cunoscută artistă româncă a murit în Germania! - GermaniaMea.ro",
        "content": "Demult retrasă din viața publică din România, Naomi, prima persoana transgender din România, a murit, vineri seara, la vârsta de 46 de ani, într-un spital din Germania. Potrivit informațiilor, ea ar fi suferit un accident vascular-cerebral (AVC) și a fost internată într-o unitate medicală din Dortmund.\n\n„Cu inimă grea, vă anunț că Naomi a trecut în liniște în cursul serii de azi, 19 aprilie 2024. Ne vom aminti mereu de istoria LGBT pe care a creat-o în România și vom păstra amintirile frumoase alături de noi. Sentimentele noastre de compasiune și susținere sunt alături de familia și cei dragi. Odihnă liniștită, Regino”, este mesajul pe care Antonella Lerca Duda, una dintre prietenele sale bune, l-a postat recent pe rețelele de socializare.\n\nFlorin Moldovan, pe numele său real, urma să împlinească 47 de ani pe 25 aprilie, după ce a fost timp de zece zile în comă profundă.\n\nNaomi a fost, ani la rând, o prezență controversată în spațiul public din România. A avut o copilărie grea. A fost abandonată de părinți la doar trei zile după ce a venit pe lume și a crescut într-un orfelinat din Luduș, unde a stat până la vârsta de 15 ani. A avut o pasiune pentru muzică de la o vârstă fragedă. A studiat la Școala Populară de Artă, la secțiunea canto, din Târgu Mureș. În 1992 s-a mutat în București, unde a continuat cu muzica.\n\nAparițiile sale au stârnit mereu controverse și au generat un val de reacții, iar asumarea orientării sexuale a venit la pachet cu o serie de prejudecăți și umilire din partea oamenilor. Cu toate acestea, a fost o figură importantă în comunitatea LBTQIA+ și a avut o carieră artistică de succes, fiind laureată la numeroase festivaluri. În anul 2014, ea a participat chiar și la selecția națională pentru Eurovision 2014, demonstrându-și talentul și pasiunea pentru muzică în fața unui public larg.\n\nMai întâi de muzică, transgenderul român și-a făcut debutul în cinematografie, când încă era Florin Moldovan, cu rolul lui Adriani în filmul „Gadjo dilo”, (cunoscut în română ca „Străinul nebun” și în engleză ca „The Crazy Stranger”), o producție franceză din anul 1997, filmată în România și regizată de Tony Gatlif.\n\nDin păcate, nu a avut noroc, așa că a decis să ia drumul străinătății. În 2018, primul transgender din România a decis să se mute în Germania, preferând să stea departe de lumina scenei. În ultima perioadă, își câștiga din ce în ce mai greu existența, fiind angajată la un hotel în Elveția pe post de cameristă.\n\n„Viața ei foarte tristă, plină de neajunsuri, transfobie și tot felul de injustiții sociale au supus-o la tot felul de presiuni psihice”, a mai declarat prietena ei pentru Spynews.ro. Potrivit acesteia, Naomi avea de gând să revină în România, în vizită.\n\nNimeni nu își explică de ce Naomi a ajuns în acest stadiu. Intubată și cu perfuzii în mână, asta e ultima imagine a acesteia postată pe rețelele de socializare unde era destul de activă.\n\nRudele și prietenii încearcă acum să repatrieze trupul neînsuflețit al artistei Naomi din Germania, dar acest lucru implică costuri semnificative. În consecință, prietenii lui Naomi au lansat un apel disperat pe rețelele de socializare, solicitând donații de la cei care doresc să ajute. În ceea ce privește formalitățile, sora ei va merge în Germania și se va ocupa personal de acte.\n\nCosturile repatrierii ar ajunge undeva la 7.000 - 9.000 euro și deși are mai mulți frați, aceștia nu sunt interesați de acest aspect. Astfel că mai multe asociații s-au mobilizat și fac încercări disperate s-o aducă înapoi, în România.",
        "label": "Germania"
    },
    {
        "title": "Germania: Se schimbă regulile Deutschlandticket din 15 august! - GermaniaMea.ro",
        "content": "După ce GermaniaMea.ro a relatat AICI despre cât de eficient este Deutschlandticket/D-ticket în raport cu biletul unic de 9 euro, care a făcut „ravagii” vara trecută, și că viitorul lui este incert, într-un bilanț la 100 de zile de când a devenit valabil - respectiv de la 1 mai - acum apar noi reguli de urgență, anunță iamexpat.de.\n\nMotivul noului regulament este o cerință UE care a fost implementată și în Germania. Prin urmare, Deutschlandticket se încadrează în categoria „biletelor cu o taxă de transport semnificativ redusă” – similar cu biletele de stat sau Schönes-Wochenende. Cine are un astfel de bilet nu are dreptul la o alternativă „gratuită”.\n\nMai precis, noua lege presupune unele modificări la ce au dreptul deținătorii biletului de 49 de euro în cazul unor întârzieri excepționale. Anterior, pasagerii care utilizau trenuri regionale care înregistrau întârzieri importante - de genul că pierdeau o conexiune către destinația lor finală – puteau opta pentru un tren ICE, IC sau EC. Adică puteau să cumpere un bilet în ultimul moment și puteau solicita despăgubirea/rambursarea de la Deutsche Bahn retroactiv.\n\nDar din 15 august, pasagerii vor fi eligibili să treacă la unul dintre aceste trenuri de mare viteză doar în două cazuri excepționale: dacă ajung la destinația finală cu conexiunea finală după miezul nopții sau dacă ajung la destinația finală între miezul nopții și 5 dimineața.\n\nÎn toate celelalte cazuri, nu se vor putea folosi conexiuni alternative, de mare viteză, o schimbare cu care Asociația Germană a Consumatorilor nu este de acord.\n\n„Este total de neînțeles de ce călătorii nu pot folosi gratuit trenuri cotate superior în caz de întârziere, așa cum se întâmplă de obicei cu alte abonamente de călătorie lunare și anuale”, a spus reprezentantul Ramona Pop într-un comunicat.\n\nPe lângă noile reguli Deutschlandticket, pasagerii care folosesc trenuri regionale pentru a călători într-o altă stație pentru a lua un tren ICE nu vor mai putea solicita o rambursare dacă trenul regional întârzie și duce la pierderea unei călătorii cu ICE.\n\nO altă regulă nouă se referă la condițiile meteorologice extreme și evenimentele aflate în afara controlului operatorilor feroviari. Dacă trenurile Deutsche Bahn întârzie din cauza vremii extreme sau a persoanelor neautorizate care traversează șinele de tren, compania nu mai are obligația de a rambursa costul călătoriilor întârziate ale pasagerilor. De asemenea, furtul de cabluri reprezintă și el o situație în care Deutsche Bahn nu va mai despăgubi deloc din 15 august.\n\nAvând în vedere că rata de întârziere a Deutsche Bahn în 2022 a fost cea mai proastă din ultimii 10 ani, nici previziunile pentru 2023 nu par prea bune, criticii susțin că, în acest fel, compania se detașează total de responsabilitatea față de pasageri. Rata de punctualitate pe multe rute de lungă distanță a fost de doar 50 până la 60%. „În opinia guvernului federal, evoluția actuală a punctualității nu este satisfăcătoare”, se arată în comunicat.\n\nDacă nu se va schimba ceva în curând, atunci întârzierile mari din traficul feroviar vor avea consecințe grave și pentru Germania ca locație de afaceri.",
        "label": "Germania"
    },
    {
        "title": "La ce capitol România este peste Germania? - GermaniaMea.ro",
        "content": "Nu e ca și cum românii nu ar simți-o pe propria piele, dar și datele oficiale arată o creștere accentuată a prețurilor în ultima perioadă. Cel mai recent raport Eurostat indică faptul că România este pe locul al doilea în Uniunea Europeană la acest sens. De asemenea, prețurile la unele produse de bază sunt egale sau chiar mai mari în România comparativ cu alte state vecine.\n\nÎn urma unui experiment comparativ citat de euronews.ro, reiese că o cutie de lapte la 1 litru de 1,5% grăsime, costă 7,49 lei în România. Mai scump cu aproape 3 lei față de același tip de lapte din Germania. De asemenea, în timp ce în România un pachet de 250 grame cu unt de 82% grăsime costă aproape 14 lei, în Germania acesta costă 1,40 euro, adică prețul este mai mult decât dublu.\n\nUn alt produs folosit adesea într-un sandwich făcut pentru o gustare pe grabă este șunca feliată pentru care cumpărătorul din România plătește cu 4 lei mai mult decât dacă l-ar lua dintr-un magazin din Germania.\n\nRomânii care preferă e dietă mai selectă, cu mai multe uleiuri sănătoase, vor da mai mult pentru anumite produse exotice cum ar fi un avocado sau câteva grame de nuci pecan, comparativ cu germanii – cu 1 leu, respectiv 5 lei.\n\nDespre prețurile semnificativ mai mari a relatat recent și un cetățean german care și-a petrecut sărbătorile de iarnă în România și și-a făcut săptămâni la rând cumpărăturile într-un supermarket din Sibiu, pe care îl frecventează și țara de origine. A explicat că a făcut această alegere tocmai pentru că și în Germania, la Munchen, își face de obicei cumpărăturile în magazinele aceluiași lanț de supermarketuri, fără a-l numi.\n\n„(...) Ce am găsit acum în magazine nu m-a surprins, m-a șocat de-a binelea”, a spus el, citat de adevărul.ro.\n\nCetățeanul german susține că prețurile s-au dublat sau chiar triplat față de ultima dată când a fost în România, acum patru ani.\n\n„Sincer, ieșea scandal dacă făceau asta la noi, în Germania, să pună chiar asemenea prețuri... Exagerez poate, dar ieșea revoluție, oamenii nu răbdau! Văd că laptele pe care îl dau mamele copiilor costă mai mult în România, brânza la fel, e mai scumpă în România, dar și cârnații și carnea și majoritatea derivatelor. Am văzut că situația e cam la fel și când e vorba de deodorante sau detergenți. Inuman! Din ce bani își face cumpărăturile românul plătit cu salariul minim pe economie când sunt asemenea prețuri? Înțeleg că magazinul se adaptează în funcție de cerere și ofertă și pune ce prețuri consideră de cuviință, e dreptul lor, dar totuși...”, a adăugat el.\n\nDin nefericire, în ceea ce privește veniturile, în România salariul minim brut este semnificativ mai mic decât în alte state europene. De exemplu, este de trei ori mai mic decât în Republica federală. În Germania, în 2024, salariul minim național garantat prin lege este de 12,41 euro pe oră, conform Ministerului Muncii din această țară, iar din 2025 va crește la 12,82 euro. Salariul minim este acum 1.621 euro, în Germania.\n\nȘi totuși, dintr-o altă perspectivă - de această dată pozitivă - chiar dacă România este a doua cea mai săracă țară din UE, depășește Germania atunci când vine vorba de industrie.\n\nPotrivit lui Cristian Popa, membru în Consiliul de Administrație al Băncii Naționale a României, industria locală are o pondere mai mare în PIB decât în Germania și net superioară mediei Uniunii Europene. Da, vorbim despre România zilelor noastre, nu de „Epoca de Aur”. România a ajuns în sfârșit, după atâția ani de tranziție, la o maturizare economică, crede Popa.\n\nAsta contrazice narațiunea populară și demonstrează un echilibru sănătos între robustețea sectorului industrial și diversitatea economică, mai susține acesta.\n\nÎn asentimentul specialistului băncii centrale, par să fie și datele Indicelui de complexitate economică (ICE), construit la Harvard Kennedy School of Government, care arată că economia României este a 19-a cea mai complexă și sofisticată din lume. Rezultatele relevă că statul român s-a aflat pe o tendință de creștere din 2000, când ECI a clasat inițial România pe locul 39.\n\nAcest indice reprezintă o măsură a capacităților productive ale unei economii naționale",
        "label": "Germania"
    },
    {
        "title": "Drepturile muncitorilor români în Germania, doar pe hârtie?! - GermaniaMea.ro",
        "content": "Întrebarea care se pune în momentul de față este dacă Germania mai este sau nu atractivă pentru forța de muncă din străinătate? Poate că venitul lunar din Republica Federală mai stârnește interesul, totuși, dar condiţiile grele de muncă, cazarea la preţuri exorbitante a muncitorilor sau în condiții inumane, la care se adaugă firmele de recrutare neserioase și intermediarii dubioși, încep să cântărească din ce în ce mai mult în a alege sau nu tărâmul nemțesc.\n\nDespre dramele românilor veniţi să lucreze în cea mai puternică economie din Europa, GermaniaMea.ro a mai relatat (vezi AICI , AICI sau AICI ), când, s-a lăsat cu proteste împotriva „sclaviei moderne”.\n\nÎn urma unui astfel de incident, conservatorul german Karl-Josef Laumann, în prezent ministru de stat al Muncii, Sănătății și Afacerilor Sociale, a recunoscut că „ne-am concentrat pe protecţia drepturilor animalelor şi am uitat să îi protejăm pe oameni\".\n\nÎn prezent, Germania se confruntă cu o criză acută de personal, aşa încât este important ca forţa de muncă din străinătate să ajungă în continuare aici.\n\nÎn acest sens, ieri, 14 martie, Marius Budăi s-a întâlnit cu secretarul permanent de stat al Muncii din Germania, Rolf Schmachtenberg, unde au semnat Programul comun de lucru 2023-2024. Programul are ca scop intensificarea colaborării dintre cele două țări, în beneficiul românilor care lucrează în Germania, a transmis ministrul Muncii pe pagina sa de Facebook.\n\nTotodată, programul prevede acțiuni de informare a angajaților, de respectare a drepturilor lor și a condițiilor de sănătate și siguranță, precum și de prevenire și combatere a eventualelor cazuri de exploatare în muncă.\n\n„Colaborarea cu Ministerul Muncii din Germania pentru apărarea drepturilor lucrătorilor români se întărește!”, potrivit lui Marius Budăi.\n\nProgramul mai prevede acțiuni de informare a angajaților, de respectare a drepturilor acestora și a condițiilor de sănătate și securitate în muncă, dar și de prevenire și combatere a oricărui caz posibil de exploatare în muncă.\n\nLa „vânătoare” de muncitori în România\n\nAceastă parafare oficială vine după ce, în februarie, Markus Soder, premierul Bavariei – landul unde trăieşte cea mai mare comunitate de cetăţeni români din Germania, în jur de 209.000 - a fost într-o vizită la București.\n\nÎn timp ce, în România, s-a vorbit la modul protocolar despre relațiile bilaterale dintre cele două țări, două importante publicații germane, Suddeutsche Zeitung și Der Spiegel , au scris despre turul fulger făcut de oficialul neamț pentru a căuta forță de muncă pentru economia națională.\n\nSuddeutsche Zeitung a notat, sub un titlu dur << Turul de braconaj al lui Söder în Balcani >>, că premierul român, Nicolae Ciucă, „a preferat să omită problema muncitorilor calificați atunci când vorbește cu jurnaliștii după ce a discutat cu oaspetele său bavarez”.\n\n„Turneul de curtoazie a lui Söder în Balcani. În România și Albania, ministrul-președinte al Bavariei speră să găsească forța de muncă de care are nevoie urgentă pentru economia națională”, scrie publicația Suddeutsche Zeitung.\n\nUn studiu al Camerei de Industrie și Comerț (IHK) estimează că până în 2035 va fi un deficit de aproape 1,3 milioane de muncitori în Bavaria. Asta înseamnă că, dacă nu se întâmplă nimic, cel puțin fiecare a cincea poziție va fi liberă. Deja lipsește personal peste tot, mai notează presa germană.\n\nLa rândul său, publicația Der Spiegel pune vizita lui Soder la București tot pe seama interesului economic și pe nevoia de a găsi mână de lucru. „În trecut, CSU a făcut campanie împotriva românilor – acum partidul îi curtează.”\n\nRecent, premierul bavarez a anunțat că intenționează să recruteze profesori din alte state pentru a atenua deficitul de personal din școli, personal în sectorul sănătății și al îngrijirii unde e un deficit uriaș, mai ales că numărul persoanelor în vârstă din Germania, care au nevoie de îngrijire, va crește din cauza schimbărilor demografice.\n\nStrategia Germaniei are, deopotrivă, o latură politică, pe care o exploatează la maxim - în timp ce România vrea să intre în spațiul Schengen, Albania vrea să devină membră a Uniunii Europene.",
        "label": "Germania"
    },
    {
        "title": "Germania: Care sunt cerințele neobișnuite ale potențialilor spioni? - GermaniaMea.ro",
        "content": "Nici spionajul nu mai e ce-a fost! La fel ca multe locuri de muncă care odinioară necesitau să-ți murdărești puțin mâinile sau cel puțin să te încalți, spionajul se poate face acum și din confortul propriului birou de acasă. Cel puțin de asta încearcă să convingă potențialii spioni ai Germaniei pe viitorul angajator.\n\nMunca de spion este unul dintre cele mai dificile şi solicitante joburi. Se cer anumite calităţi, „competenţe\" speciale, dar şi foarte multe sacrificii. Sacrificii pe care tinerii din noua generaţie par că nu mai sunt dispuşi să le facă.\n\nServiciile Federale de Informații - Bundesnachrichtendienst (BND) – se confruntă cu probleme tot mai mari atunci când vrea să recruteze noi agenți, în condițiile în care generația „baby boomer” – cei născuți în perioada 1946 – 1964 ajung, în curând, să se pensioneze, informează iamexpat.de, citând Reuters.\n\nAceste dificultăți au apărut în perioada pandemiei de coronavirus, care a schimbat mentalitatea tinerilor şi modul acestora de a se raporta la realitate, și se pare că ele trenează. Condițiile potențialilor spioni sunt destul de neobișnuite pentru domeniul serviciilor secrete, deoarece candidații care aplică pentru un astfel de job vor să lucreze „de la distanță” și nu vor să renunțe la telefoanele personale.\n\n„Nu putem oferi condițiile de muncă obișnuite în alte servicii”, a spus Bruno Kahl, șeful BND, care a adăugat că este tot mai greu să găsească un număr suficient de angajați calificați pentru o astfel de profesie.\n\nȘeful serviciilor secrete germane a spus de ce solicitările celor din „noua generație” nu pot fi acceptate într-o astfel de meserie.\n\n„Munca de la distanță nu prea e posibilă la BND, din rațiuni de securitate, iar faptul că nu poți să-ți iei telefonul mobil personal cu tine la muncă, e prea mult pentru tinerii din ziua de azi aflați în căutarea unui job”, a spus Kahl.\n\nConform informaţiilor făcute publice de BND, în cadrul agenţiei lucrează în prezent aproximativ 6.500 de angajaţi, iar 10% sunt angajaţi militari plătiţi de Biroul de Ştiinţe Militare. Pentru a putea aplica pentru un loc de muncă în acest serviciu, aplicanţii trebuie să fie cetăţeni germani.\n\nServiciul federal de informaţii al Germaniei este cel mai mare din lume și are 300 de locaţii în toată ţara şi global.\n\nÎn ciuda poziției ferme a lui Kahl, conform căreia spionii germani nu vor putea lucra de acasă în viitorul apropiat, alți giganți ai serviciilor de informații din lume se străduiesc puțin mai mult să țină pasul cu vremurile.\n\nMI5 susține că programul de lucru al spionului poate fi adaptat în mod flexibil în jurul altor angajamente personale, iar pe site-ul său, Agenția Centrală de Informații - Central Intelligence Agency (CIA) - susține că, în timp ce angajații au „puține șanse să lucreze de acasă sau din orice altă locație nesecurizată [...], examinarea modului de abordare a posibilităților de flexibilitate la locul de muncă e în linia [sa] de lucru”.",
        "label": "Germania"
    },
    {
        "title": "Ce a pățit o româncă pe o autostradă din Germania? De-a râsu’-plânsu’... - GermaniaMea.ro",
        "content": "Recent, toate secțiile de poliție de pe autostrada A4 din Saxonia - Germania au fost sesizate telefonic după ce o femeie, de naționalitate română, a sunat speriată la 112 să reclame că nu știe unde e soțul ei!! Până aici, nimic neobișnuit, doar că totul s-a petrecut după ce cuplul a făcut o scurtă oprire pentru a merge la toaletă, conform Sachsische.de.\n\nLa întoarcere, românul nu a știut că si soția coborâse pentru aceleași nevoi fiziologice, așa că nu a sesizat lipsa femeii. Acesta s-a urcat în mașină și și-a văzut de drum, lăsându-și soția în toiul nopții în zona de odihnă Am Eichelberg. După ce femeia s-a întors de la toaletă, ea nu și-a mai găsit soțul.\n\nRomânca ar fi reușit să ajungă la un post telefonic de pe autostradă și să apeleze numărul unic de urgențe. Ea a alertat poliția, dar abia a reușit să le explice polițiștilor ce s-a întâmplat și asta pentru că nu cunoștea absolut deloc limba germană. Femeia le-a spus cum s-a priceput polițiștilor că a fost uitată de soț în parcare, fără telefon sau bani.\n\n„Toate posturile de poliție de pe autostradă din Saxonia au fost alertate telefonic. După câteva ore, colegii noștri din Dresda au reușit să-l identifice pe bărbat, deoarece acesta își căuta soția în toate parcările, pentru că nu mai știa unde oprise”, a transmis Anja Leuschner, purtătorul de cuvânt al poliției rutiere germane, Anja Leuschner.\n\nDin fericire, în ziua următoare, la primele ore ale dimineții, a avut loc o „reuniune fericită de familie” cu ajutorul polițiștilor, astfel că cei doi soți și-au putut continua drumul... împreună de această dată.\n\nÎn urma acestui incident, poliția federală a făcut un apel la șoferi să verifice întotdeauna dacă toți pasagerii sunt înapoi în mașină după o pauză.\n\nSe pare acest incident mai neobișnuit se adaugă la seria altora petrecute tot pe A4 din Rödertal, mai relatează sursa citată.\n\nPolițiștii germani au descoperit o femeie în vârstă care a fost nevoită să călătorească pe o distanță lungă într-o remorcă, așezată pe o saltea, dar fără nicio măsură de siguranță împotriva unui eventual accident.\n\n„Interiorul mașinii era atât de încărcat, încât șoferul a decis pur și simplu să o mute pe doamnă în remorcă”, a declarat același oficial al poliției, Anja Leuschner, precizând că era vorba despre o perosană în vârstă ce urma să fie transportată în acest mod din Lausitz până în Elveția.\n\nTot în parcarea Rödertal, un cuplu din S.U.A. a decis să facă o pauză de la condus pentru câteva minute, lăsând vehiculul descuiat și cu animalul de companie în el.\n\n„Între timp, câinele a început să se joace în interiorul mașinii și a declanșat blocarea interioară sărind pe un buton”, a mai precizat Leuschner. Polițiștii chemați în ajutor au început să se joace cu patrupedul până l-au ademenit în zona butonului și portierele s-au deblocat.\n\nAltă dată, în zona Luchsenburg, lângă ieșirea A4 Burkau, traficul a fost oprit pentru că o familie de lebede traversa autostrada și risca să fie călcată în drumul spre iazul din apropiere, unde își avea cuibul.\n\nUn alt caz, de data aceasta cu urmări ce ar fi putut fi grave, s-a întâmplat cu ani în urmă, în aproprierea „Burkauer Berg”. La acel moment, în mai multe vehicule care circulau în zonă s-a tras cu un pistol cu ​​aer comprimat. După câteva săptămâni, doi tineri au fost arestați.",
        "label": "Germania"
    },
    {
        "title": "În ce zonă se câștigă cel mai bine/puțin în Germania? - GermaniaMea.ro",
        "content": "În medie, angajații din Germania cu normă întreagă care sunt asigurați social câștigă un salariu lunar mediu brut de 3.657 euro pe lună. Dar salariile diferă foarte mult în funcție de regiune. Noile date de la Agenția Federală pentru Ocuparea Forței de Muncă - Bundesagentur für Arbeit , obținute de Zeit Online, dezvăluie cât câștigă angajații cu normă întreagă în aproximativ 4.200 de municipalități din întreaga țară, informează TheLocal.de.\n\nCele mai mari venituri de la periferia Bavariei\n\nCei care câștigă cele mai mari venituri din Germania trăiesc în municipalități bavareze precum Icking (5.463 euro), Pullach (5.754 euro) și Baierbrunn (5.785 euro). Aceste zone sunt situate la periferia orașului München, cu Baierbrunn la aproximativ o jumătate de oră cu S-Bahn distanță de capitala bavareză.\n\nInteresant este că 48 din primele 50 de municipalități cu cele mai mari venituri din întreaga țară sunt situate la periferia marilor orașe. Mulți rezidenți din aceste regiuni fac naveta în orașele mari, cum ar fi cartierul bancar din Frankfurt sau Wolfsburg pentru industria auto.\n\nPe de altă parte, regiunile cu cele mai mici venituri pot fi găsite în cele trei municipalități saxone Seiffen, Deutschneudorf și Heidersdorf, care sunt situate în regiunea Erzgebirge, lângă granița cu Cehia.\n\nÎn aceste zone, salariul mediu lunar este de doar 2.421 euro. Cam aceeași sumă se câștigă și în stațiuni precum Seiffen și în punctele fierbinți turistice precum stațiunea Heringsdorf de la Marea Baltică, unde angajații din clinici, hoteluri și gastronomie câștigă relativ puțin, cu un salariu mediu de 2.514 euro pe lună.\n\nSalariile reale, adică salariile ajustate pentru inflație, au crescut constant în Germania cu ani înainte de pandemie. Cu toate acestea, începând din 2020 și agravându-se odată cu începerea războiului din Ucraina în 2022, salariile reale au scăzut.\n\nAnul trecut, rata record a inflației de 7,9% în Germania a înregistrat o scădere a salariilor reale mai puternic decât oricând de când au început efectuarea analizelor statistice în 2008.\n\nDatele recente ale Bundesagentur für Arbeit au constatat, de asemenea, că în aproape toate municipalitățile, salariile reale au tot scăzut din 2020. Au scăzut cu 4% la Köln, 3,7% la München, 2,8% la Hamburg și 1,1% la Berlin.\n\nAcestea au scăzut cel mai puternic în municipalitatea Boldecker Land din Saxonia Inferioară, unde locuitorii au câștigat cu 9,7% mai puțin decât în primul an al pandemiei.\n\nDoar în fiecare al doisprezecelea oraș din Germania, salariile au crescut în ciuda inflației – deși, de obicei, doar foarte puțin. Ceea ce iese în evidență este că aproape toate aceste locuri sunt situate în est, de exemplu, Amt Niemegk din Brandenburg (cu 2,3%) sau orașul din Turingia Ronneburg (3%). Angajații din Grosshartmannsdorf, un oraș din Saxonia cu mai puțin de 2.500 de locuitori, și din Mönchgut-Granitz, pe Rügen, au înregistrat cea mai mare creștere a salariilor, ei câștigând cu 4,9% mai mult decât la începutul pandemiei.\n\nÎn general, salariile în estul Germaniei au scăzut ceva mai puțin puternic decât în vest. În timp ce salariile în est au crescut cu 15,8% în ultimii 21 de ani, în vest, au fost cu doar 2,3%. Cu toate acestea, chiar și la aproape 33 de ani de la reunificare, oamenii din est, cu excepția Berlinului (3.088 euro) câștigă mult mai puțin decât în vest (3.756 euro).\n\nSalariile mai mici nu înseamnă neapărat că oamenii au mai puțini bani din care să trăiască - așa cum arată comparația cu chiriile, care reprezintă cea mai mare parte a cheltuielilor pentru multe familii/gospodării.\n\nAdesea, în locurile în care salariile sunt mici, chiriile medii sunt, de asemenea, relativ accesibile.\n\nCu toate acestea, există și multe regiuni în care oamenii cu salarii mici trebuie să plătească mult pentru locuințe. De exemplu, pe insulele Norderney și Sylt, unde rezidenții câștigă 2.763 euro și, respectiv, 2.997 euro pe lună, chiriile la rece sunt de 16,67 euro și 18,19 euro pe metru pătrat.\n\nTotuși, este o poveste complet diferită pentru oamenii din Lehre, în Saxonia Inferioară. Acolo, angajații câștigă 4.663 de euro, iar chiria oferită este de 7,92 de euro pe metru pătra",
        "label": "Germania"
    },
    {
        "title": "Călătorie cu final neașteptat pentru un șofer român în Germania - GermaniaMea.ro",
        "content": "Poate părea doar încă o poveste lacrimogenă cu animale, dar este imposibil să nu te înduioșeze detaliile ei, mai ales când e vorba de niște ființe neajutorate.\n\nNici prin gând nu i-a trecut unui român ce avea să găsească în Germania, după ce abia se întorsese dintr-o scurtă vacanță petrecută cu familia, acasă, în țară. El nu și-a dat seama că pe tot parcursul călătoriei sale de 2.000 de kilometri din țara natală până în landul german Schleswig-Holstein, mai exact în Lubeck - localitatea în care s-a stabilit de ceva timp cu serviciul - a avut un pasager clandestin blănos la bord, potrivit tag24.de.\n\nPuiul de cățel, bolnav și fără stăpân, s-a ascuns sub capota de la motorul mașinii românului și a călătorit așa 19 ore.\n\nTotul a ieșit la iveală abia după ce șoferul a parcat mașina. La miezul nopții, pe 4 mai, trecătorii au auzit scâncetul unui câine în autoturismul parcat în cartierul St. Lorenz Nord din Lübeck și au alertat poliția. Un echipaj de patrulare a sosit la fața locului și a verificat interiorul mașinii cu lanterna, însă inițial nu au găsit nimic. Au continuat verificările și și-au dat seama că zgomotul venea de la compartimentul motor, așa că au contactat proprietarul mașinii și au ridicat capota. Abia atunci și-a făcut apariția un cățeluș mic și negru. Acesta a putut fi salvat doar după demontarea unui furtun.\n\nProprietarul vehiculului a spus că a auzit scâncete de animal când a plecat în România, dar n-a dat importanță la momentul respectiv.\n\n„Cu toate acestea, nu a crezut că patrupedul a intrat la motor, a crezut că doar i s-a părut. Motorul mai făcea probleme, se mai îneca”, e explicat purtătorul de cuvânt al poliției din Lübeck, Anna Julia Meyer.\n\nDe altfel, proprietarul mașinii le-a explicat polițiștilor că pe drumul din România spre nordul Germaniei s-a oprit de câteva ori pe autostradă, pentru odihnă și nu a mai auzit nimic.\n\nEvident, când a fost descoperit, câinele era vizibil slăbit și speriat. Pe lângă asta, era infestat cu căpușe și purici. După ce i s-a dat mai întâi ceva de băut, micuțul blănos a fost dus la un centru din zonă pentru îngrijirea animalelor.\n\nAcum că tot acest incident s-a terminat cu bine, pe pagina de Facebook a Poliției din Lubeck – acolo unde a fost prezentat cazul inițial – au curs comentariile cu aprecieri la adresa echipei de intervenție și nu numai. Mai mulți internauți s-au arătat interesați de adoptarea patrupedului.\n\nÎn Germania, abandonarea animalelor de companie este interzisă. Conform legislației germane, amenda pentru cei care își abandonează animalele de companie poate ajunge până la 25.000 de euro. Din păcate, după pandemie, tot mai mulți nemți au considerat că nu mai pot avea grijă de animalele lor de companie, astfel că adăposturile au devenit supraaglomerate.\n\nPrintre altele, România este unul dintre principalii „exportatori” de maidanezi – fie ei câini sau pisici – ai Germaniei. Mii de patrupede ajung anual în Republica Federală. Străinilor le convine să adopte companioni din România. Procedurile sunt simple, iar taxele rezonabile. În plus, în timp ce românii preferă câini de rasă, cei nemții nu sunt deloc pretenţioşi.\n\n„Ei caută animale de companie, pentru socializare. Căţeii noştri sunt prietenoşi, nu sunt deloc agresivi. Noi avem grijă să vorbim şi să socializăm cu ei. În plus, oamenii din străinătate au căpătat încredere în noi. Le trimitem căţei sănătoşi, cu acte în regulă”, povesteşte o voluntară de la un adăpost din Galați.",
        "label": "Germania"
    },
    {
        "title": "Noua modă în Germania: curent electric produs în balcon! - GermaniaMea.ro",
        "content": "Din cauza creșterii puternice a prețurilor la energie electrică, fiecare a încercat să găsească alternative. Alături de energia eoliană, energia solară este în prezent una dintre principalele surse de energie electrică regenerabilă. Captată prin intermediul panourilor fotovoltaice, energia solară reprezintă o soluție eficientă în special pentru proprietarii de case și proprietarii de terenuri.\n\nTehnologia s-a maturizat însă suficient de mult în ultimii ani pentru a putea fi aplicată cu succes și în alte locuri, care până nu demult păreau de domeniul SF-ului.\n\nGermaniaMea.ro - un site pentru românii care caută de muncă în Germania - îți descrie tot ce trebuie să știi despre panourile solare instalate pe balcon...\n\nÎn Germania, ​​electricitatea furnizată de propriul balcon este în plină expansiune. Tot mai mulți germani și-au instalat propriile sisteme solare mici pe case sau pe fațada balconului. Mai exact, potrivit Agenției Federale de Rețea – Bundesnetzagentur - peste 50.000 de noi sisteme de panouri solare pentru balcon au fost instalate numai în primul trimestru al anului 2024, informează iamexpat.de.\n\nCreșterea bruscă înseamnă că acum există un total de 400.000 de sisteme de panouri solare conectate instalate în Germania, față de 230.000 în urmă cu doar nouă luni. În realitate, satele ar putea fi și mai mari, deoarece, pe de o parte, există instalații neînregistrate și, pe de altă parte, instalațiile pot fi declarate ulterior.\n\nCreșterea popularității se datorează probabil noii politici de Pachet Solar I a Germaniei, care a fost adoptată în august 2023 și a intrat în vigoare în ianuarie 2024. Noul regulament a eliminat mai multe obstacole birocratice care făceau dificilă instalarea modulelor solare pe balcon.\n\nCe pași să urmezi în instalarea lor?\n\nDatorită Pachetului Solar I, acum este relativ ușor să vă instalați panouri solare, indiferent dacă sunteți chiriaș sau proprietar.\n\nOricine ar dori să instaleze singur panourile trebuie să-și înregistreze doar „centrala electrică de balcon” într-o bază de date. În calitate de chiriaș, ar trebui să obțineți permisiunea proprietarului în prealabil, dar circumstanțele în care proprietarul vă poate refuza solicitarea sunt limitate și vor fi limitate în continuare conform reglementărilor viitoare.\n\nÎnainte de a instala panourile, este important să iei în considerare cât de mult soare primește balconul tău, pentru a decide dacă merită să cheltuiești banii pe panouri. Un kit de astfel de module solare poate costa între 400 și 1.200 de euro în funcție de capacitatea tehnică și are o durată de viață de 25 de ani. Potrivit cifrelor Verivox, cu ajutorul acestor panouri solare gospodăriile economisesc în medie 228 de euro pe an.\n\nPotrivit Asociației Germane a Industriei Solare, amortizarea investiției într-un kit de module solare se poate amortiza în șase până la nouă ani. Ulterior, electricitatea pe care o generează modulul este gratuită - și va fi pentru cel puțin încă zece ani.\n\nCel mai important de știut e că dispozitivele nu necesită instalare de către un comerciant. Curentul continuu de la modulul solar este condus într-o cutie mică unde este transformat în curent alternativ (AC) standard de rețea de către un invertor. Unitatea poate fi apoi conectată pur și simplu la o priză standard de perete.\n\nUnitățile solare plug-in sunt foarte sigure. Până acum nu au fost raportate probleme de vreun fel.\n\nMerită instalarea unui modul solar pe balcon în Germania?\n\nÎn părțile însorite ale Africii, Orientului Mijlociu, Australia, China, America Latină și SUA, un modul de 400 de wați poate genera până la 800 de kilowați-oră (kWh) de electricitate pe an. Asta înseamnă cam jumătate pentru Germania și Europa Centrală, mai puțin însorite.\n\nUn modul de 400 de wați instalat pe o fațadă sau un balcon orientat spre sud în Germania, perpendicular pe razele soarelui, generează în medie aproximativ 260 kWh de electricitate pe an. Un modul orientat spre est sau vest poate genera în continuare aproximativ 190 kWh anual.\n\nO familie cu patru persoane din Germania consumă în medie aproximativ 4000 kWh anual, o singură persoană consumând aproximativ 1500 kWh.\n\nPrimăvara și vara, un modul de 400 de wați orientat spre sud și cu un unghi optim de înclinare poate genera până la 320 de wați în medie, jumătate mai mult când este ușor înnorat și doar aproximativ 50 de wați când este foarte înnorat. Toamna și iarna, minisistemele generează 160 de wați când soarele strălucește și doar 20 de wați când este foarte înnorat.\n\nDeci, chiar și în întunericul iernii, există suficientă putere pentru un router de internet, de exemplu, care consumă în jur de 10 wați. Iar un modul de balcon poate furniza aproape întotdeauna suficientă putere pentru un frigider mic de 80 de wați și un laptop de 40 până la 100 de wați.\n\nUn modul solar plug-in nu este, însă, suficient pentru a rula un computer performant cu două monitoare de aproximativ 900 de wați sau o mașină de spălat de 2000 de wați.\n\nCând stabiliți dacă merită instalarea unei astfel de tehnologii, este, de asemenea, înțelept să verificați ce fel de subvenții ar putea fi disponibile. De exemplu, de la începutul lui 2023, chiriașii din Berlin pot solicita o subvenție de 500 de euro Business SolarPLUS de la primărie dacă doresc ajutor pentru a acoperi costurile de instalare.\n\nDe altfel, regiunea Bavaria din Germania este un model de independență energetică. Locuitorii s-au organizat în cooperative de energie și și-au amenajat parcuri fotovoltaice. Este forma juridică prin care oameni simpli se pot uni şi pot livra apoi curentul electric produs de ei pe plan local. Nu e de mirare că Republica Federală ocupă primul loc în Uniunea Europeană la producția de energie verde.",
        "label": "Germania"
    },
    {
        "title": "Întâmplarea stranie care terorizează niște localnici din Germania! - GermaniaMea.ro",
        "content": "Acest articol n-ar fi devenit o știre dacă mai mulți localnici din statul german Saxonia-Anhalt nu s-ar fi declarat intrigați și nu s-ar fi plâns de frecvența cu care are loc un anumit fenomen, care, la prima vedere, pare extrem de banal. Pe cât de banal, pe atât de enervant pentru unii.\n\nÎn ultimele șase luni, germanii din satele Königsborn și Heyrothsberge, de lângă Magdeburg, s-au declarat terorizați de faptul că întâlnesc în mod regulat resturi de sandvișuri aruncate pe drum. Uneori sunt cu brânză, alteori cu salam. Uneori sunt intacte, alteori au doar o mușcătură sau două. Dar sunt întotdeauna învelite în folie de staniol, informează iamexpat.de.\n\nDe altfel, totul a pornit din momentul în care, la începutul anului, cineva care trecea prin zonă cu treabă a sesizat aruncat pe jos un obiect strălucitor. Prima oară, n-a dat importanță – un simplu gunoi, deși germanii sunt cunoscuți pentru faptul că sunt atenți unde aruncă resturile. Azi – așa, săptămâna următoare – la fel. La o privire mai atentă, omul și-a dat seama că era un sandviș cu brânză pe jumătate mâncat, învelit în folie de staniol.\n\nSandvișurile misterioase, numite de presa germană Butterbrot, au fost găsite în diverse locuri - pe terenul local de fotbal, în grădina din fața unei case sau pe gazonul de-a lungul drumului principal. Un alt indiciu interesant e că apar întotdeauna în zilele lucrătoare și înainte de ora 6 dimineața, ceea ce sugerează că persoana inculpată ar putea fi în drum spre serviciu.\n\n„Facem totul aici pe bază de voluntariat și ne întreținem singuri locul. Este foarte enervant pentru noi”, a declarat președintele clubului local de fotbal Holger Becker pentru Bild.\n\nUn șofer prea amabil pentru a refuza o gustare la pachet?\n\nȘi de aici pornesc speculațiile în jurul motivului acestui gest lipsit de bun simț și al persoanei care alege să facă astfel, fiind numit misteriosul „ Käsebrotchen-flinger ” sau Stullenwerfer . Localnicii sunt nedumeriți, dar nu au nicio îndoială că este vorba de una și aceeași persoană.\n\nSe presupune a fi un șofer navetist care conduce de-a lungul B184 prin satele Königsborn și Heyrothsberge. Psihologul Anke Pecht a sugerat că sandvișurile ar putea aparține unei persoane care este prea amabilă să le spună celor dragi că e sătul de atâtea sandvișuri.\n\n„De ce ai lăsa pe cineva să-ți facă sandvișuri dacă nu vrei să le mănânci?” a spus confuz Thomas Wilk, un localnic din Königsborn, deosebit de supărat de risipa de alimente. Poate că nu vom ști niciodată...\n\nÎn Germania, aruncarea gunoiului din mașină este considerată o infracțiune. Ceea ce înseamnă că, dacă ar fi găsit vreodată, șoferul anonim s-ar putea confrunta nu numai cu furia localnicilor, ci și cu o amendă de până la 400 de euro, valoarea contravenției care se aplică în Saxonia-Anhalt.",
        "label": "Germania"
    },
    {
        "title": "Revine transportul feroviar de noapte în Germania - GermaniaMea.ro",
        "content": "Deși principalul operator feroviar din Germania, Deutsche Bahn, a sistat circulația trenurilor de noapte în 2016, din cauza costurilor mult prea mari, se pare că a revenit asupra ideii și vede un potențial de redresare financiară, atrăgând mai mulți turiști.\n\nÎn ultima perioadă, avionul era alternativa cea mai rapidă de deplasare, dar a tot pierdut teren și a devenit destul de nesigură, multe curse fiind anulate și concediile ratate.\n\nÎmpreună cu alți operatori feroviari din Europa, DB și-a extins ofertele, astfel încât să-și atingă obiectivul de a lega 13 orașe europene cu peste un milion de locuitori. Un prim pas a fost făcut luni seara, când operatorul național feroviar a decis să reia serviciile de transport feroviar cu trenuri de noapte pe ruta Berlin-Paris. Jumătate din garnituri opresc la Bruxelles, iar restul își continuă drumul spre capitala Franței.\n\nÎn același timp, s-a lansat și cursa Hamburg-Viena.\n\n„Există rezervări semnificative la noile legături feroviare în timpul vacanţelor, iar după această perioadă avem suficiente capacităţi disponibile”, se arată într-un comunicat al Deutsche Bahn.\n\nCursele vor fi efectuate de trei ori pe săptămână, în prima fază, iar planurile prevăd ca până în octombrie 2024 să fie în fiecare noapte. Companiile feroviare din Franţa (SNCF), Germania (Deutsche Bahn), Belgia (NMBS/SNCB) şi Austria (OBB) vor opera această linie.\n\n* Despre cum poți descoperi Republica Federală călătorind la cușetă, GermaniaMea.ro a scris AICI .\n\nDar, potrivit organului german de supraveghere feroviară Bahn für Alle , majoritatea pasagerilor nu pot profita în mod realist de avantajele acestor curse, cel puțin în acest moment. Biletul pentru Berlin – Paris este prea scump pentru majoritatea consumatorilor, în timp ce procesul de rezervare este neprietenos pentru utilizatori, informează TheLocal.de.\n\n„Suntem încă departe de locul unde trebuie să fim”, a declarat fondatorul Bahn für Alle , Carl Wassmuth, precizând că rezervarea trenului de noapte este încă prea complicată și confuză – mai ales având în vedere diferiții operatori care ar putea avea o miză pe rutele internaționale.\n\n„Platformele de rezervare pentru trenurile de noapte din Europa sunt o catastrofă”, a mai spus el.\n\nExistă mai multe moduri în care puteți rezerva un bilet online. SNCF, DB și ÖBB au toate pagini de rezervare online pentru Nightjet. Cu toate acestea, există și alte portaluri de călătorie, cum ar fi Rail Europe, Nachtzug sau Trainline, unde puteți căuta și rezerva.\n\nDeși prețurile minime declarate pe site-urile web ale operatorilor, precum căile ferate de stat austriece ÖBB, ar oferi teoretic o mulțime de opțiuni de dormitoare de la Berlin la Paris pentru mai puțin de 100 euro, în practică, costul rezervării unui loc în trenul de noapte, într-una din următoarele luni, este mult mai mare, de peste 500 euro.\n\n„Nici o călătorie cu trenul în Europa nu ar trebui să coste mai mult de 85 de euro. Abia atunci vom obține o schimbare reală”, spune Wassmuth.\n\n„Noile prețuri Nightjet: 600 euro pentru o singură cameră de dormit pe ruta Viena-Hamburg la o dată aleatorie, în afara perioadei de vârf de iarnă. Pentru aceeași sumă de bani puteți zbura la clasa business cu avionul și puteți sta la hotel de 5* în inima orașului!\", este reacția unui internaut care a încercat să-și facă rezervare.\n\nDurata unei călătorii Berlin – Paris și retur este in jur de 14 ore. Pleacă din capitala Germaniei la 20:18 în zilele de luni, miercuri și vineri și ajunge la destinație la 10:24 a doua zi dimineață. La întoarcere, ora de plecare este 19:12 și sosirea la Berlin la 8:26 a doua zi dimineață.",
        "label": "Germania"
    },
    {
        "title": "Ce trebuie să știi despre salariile din Germania? - GermaniaMea.ro",
        "content": "Găsirea unui loc de muncă este, de obicei, o prioritate maximă atunci când planificați o mutare în Germania. Țara se mândrește cu cea de-a treia economie ca mărime din lume și cu o nevoie continuă de profesioniști calificați.\n\nDacă te muți în Germania, e cazul să începi în curând să cauți un loc de muncă. Cu toate acestea, la fel ca multe alte aspecte ale vieții în străinătate, există mai multe diferențe culturale și particularități legate de căutarea unui job în Bundesrepublik - mai ales când vine vorba de salarii.\n\nIată cele mai importante lucruri de știut despre salariile practicate în Republica Federală...\n\n[Detalii în articolul pregătit de GermaniaMea.ro, un site pentru românii care caută de muncă în Germania .]\n\nSalariul minim al Germaniei de 12,41 euro pe oră, înainte de impozitare, a intrat în vigoare la începutul acestui an. Aceasta înseamnă un salariu lunar de 2.054 de euro, ceea ce înseamnă locul 9 în lume. Salariul minim va crește din nou în 2025 la 12,82 euro pe oră înainte de deducerile fiscale.\n\nRecent, au existat solicitări de a mări salariul la 14 euro pe oră.\n\nGermania nu cere companiilor să listeze intervalele de salarii pentru posturile vacante. Dar asta se poate schimba în curând. Parlamentul UE a adoptat o lege privind transparența salariilor prin care companiilor li se cere să publice rapoarte anuale care detaliază informații despre salarii și discrepanțele salariale. Regulile, care urmează să intre în vigoare în 2027, sunt menite să ajute la reducerea diferențelor de remunerare între femei și bărbați.\n\nÎntre timp, angajații pot utiliza resursele online pentru a afla mai multe despre salariile medii din diferite industrii și ce așteptări să ai pentru anumite posturi:\n\nÎn aprilie 2023, salariul mediu brut lunar era de 4.323 euro, conform Oficiului Federal de Statistică al Germaniei - Destatis.\n\nDouă treimi dintre lucrătorii cu normă întreagă câștigă mai puțin decât acest salariu mediu lunar și o treime dintre angajați câștigă mai mult decât acest salariu mediu lunar.\n\nÎn timp ce salariile după deduceri pot fi mai mici decât cele similare în alte țări, este, de asemenea, important să luăm în considerare ce alte beneficii vin cu un salariu. Concediul de odihnă plătit, contribuțiile la pensie, perioadele lungi de preaviz și bonusurile anuale pot ajuta la compensarea acestei diferențe.\n\nStrăinii care vin să lucreze în Germania se pot aștepta, de obicei, la plata salariului o dată pe lună. Multe companii germane aleg să plătească angajații fie pe data de 1, fie pe 15 ale lunii. De asemenea, este important să rețineți că majoritatea angajaților se pot aștepta să primească primul cec de plată în 30 sau 45 de zile de când încep munca.\n\nPentru joburile care oferă bonusuri anuale, aceste plăți sunt incluse într-un al 13-lea salariu și sunt supuse impozitului pe venit.\n\nCând căutați un loc de muncă, nu uitați să vă interesați cât e programul de lucru. Descrierile postului vor include așteptări privind angajamentele de timp. Mini-joburile, așa cum spune și denumirea, sunt limitate în ore și plată. Angajații se pot aștepta până la 538 euro pe lună. Mini-joburile nu oferă asigurări sociale, deoarece nu necesită contribuții de asigurări sociale. De asemenea, angajații nu sunt acoperiți automat de asigurarea de sănătate și îngrijire medicală.\n\nTeilzeit sau locuri de muncă cu normă parțială, sunt definite ca orice loc de muncă în care programul de lucru este mai mic decât un job cu normă întreagă.\n\nO concepție greșită comună este că jobul cu fracțiune de normă necesită 20 de ore sau mai puțin pe săptămână. Dar un angajat care lucrează cinci zile pe săptămână timp de 30 de ore, pe o poziție care este de obicei de 40 de ore, norma întreagă poate fi definită și ca un job cu normă parțială.\n\nDe fapt, Germania are o denumire pentru angajații care lucrează între 28 și 36 de ore pe săptămână - Vollzeitnahe Teilzeit sau lucrătorii cu normă parțială - o alegere populară pentru unii, inclusiv pentru părinți. Aceste poziții pot oferi angajaților mai multă flexibilitate pentru a echilibra responsabilitățile profesionale și familiale. Este important de reținut că acești angajați sunt plătiți în funcție de timpul lucrat, astfel încât acesta va fi în continuare mai puțin decât normă întreagă.\n\nÎn funcție de programul de lucru, angajații cu normă parțială pot beneficia de aceleași zile de concediu ca și omologii lor cu normă întreagă. Asta pentru că perioada de concediu este calculată pe baza zilelor lucrate, nu a orelor. Dacă un angajat cu normă parțială vine cinci zile pe săptămână, acesta va fi eligibil pentru cel puțin 20 de zile de concediu. Dacă același angajat cu fracțiune de normă vine trei zile pe săptămână, acesta va avea dreptul legal la 12 zile de concediu, chiar dacă a lucrat la aceeași oră ca și celălalt angajat.\n\nÎn majoritatea companiilor, orele de lucru săptămânale cuprinse între 35 și 40 de ore sunt considerate angajare cu normă întreagă sau Vollzeitbeschäftigung .\n\nÎnainte de a semna contractul, este important să verificați cu cât veți mai rămâne în cont din salariul dvs. brut în ziua plății. Companiile care includ așteptările salariale în descrieri includ salariul brut ( Bruttoeinkommen ) - nu venitul net după impozite și deduceri ( Nettoeinkommen ). Suma dedusă va depinde de cât de mult câștigați, de clasa de impozitare în care vă aflați și de alți factori, cum ar fi cât plătiți pentru asistență medicală, care este de obicei în jur de 40%.\n\nSalariații pot găsi informații despre deduceri pe fluturașul de salariu. Iată la ce să vă așteptați:",
        "label": "Germania"
    },
    {
        "title": "De ce se cere prezența poliției la piscinele în aer liber din Germania? - GermaniaMea.ro",
        "content": "În ultimii ani, frecvența zilelor cu peste 30 de grade Celsius în termometre a crescut în Germania, la fel și numărul actelor de violență izbucnite la bazinele în aer liber ( Freibäder ) din toată țara, informează iamexpat.de.\n\nVara abia ce a sosit și deja au avut loc o serie de incidente în acest sens. Chiar săptămâna trecută, poliția a intervenit pentru a evacua și a închide o piscină din Neukolln - Berlin după ce a izbucnit o încăierare pe un tobogan. Asta după ce, cu câteva zile înainte, un tânăr de 24 de ani a fost înjunghiat cu un cuțit după ce a s-a iscat o bătaie într-un ștrand public din Mannheim, Baden-Württemberg, în care au fost implicate 40 de persoane.\n\nUn incident asemănător a avut loc la o piscină din districtul Pankow. Doi salvamari au încercat să potolească spiritele între doi tineri aflați într-o dispută verbală, însă totul a degenerat într-o încăierare la care au participat aproximativ 30 de persoane. Poliția a intervenit și a fost nevoită să închidă ștrandul.\n\nDespre astfel de evenimente neplăcute, GermaniaMea.ro a relatat și anul trecut AICI și se pare că situația nu s-a schimbat nici în 2023, fapt pentru care Asociația Federală a Supraveghetorilor de Piscine din Germania ( Bademeister ) a cerut ajutorul autorităților federale în rezolvarea problemei.\n\n„Ne confruntăm cu o agresivitate și o lipsă de respect față de personalul piscinelor, mai ales față de salvamari, din ce în ce mai mari la ștranduri”, a declarat președintele asociației, Peter Harzheim, pentru Neue Osnabrücker Zeitung. El spune că poliția ar trebui să includă piscinele în serviciile lor de patrulare pentru a se asigura că cei care aleg să se răcorească în aceste locuri de scăldat știu că „ordinea se aplică și aici”.\n\nDe ce se ajunge aici?\n\nDeși nu există date oficiale care să determine dacă violența în piscinele în aer liber este în creștere, reportajele din presa germană pe acest subiect au ținut tot mai des prima pagină în ultimii ani. Odată cu aceste știri, vin și o serie de speculații cu privire la ce se află în spatele încăierărilor din piscinele în aer liber.\n\nCăldura, alcoolul și dovada de superioritate a unora au fost toate citate. S-a crezut mult timp că vremea caldă crește nivelul de testosteron, ceea ce îi face pe oameni mai irascibili și duce, implicit, și la un anumit grad de comportament violent.\n\nAlte comentarii vorbesc despre grupuri mari de oameni, așa-numitele „clanuri” care vor să impună respect într-un loc de atracție socială. Totul capătă o tentă rasistă, un subiect sensibil în contextul valului mare de imigranți instalat în Germania în ultima perioadă.\n\nLa origine, Freibäder tocmai asta și înseamnă în limba germană – „piscină gratuită” – unul dintre puținele locuri cu un melanj atât de divers de vârste și grupuri sociale, un concept german apărut după 1945, care subliniază dreptul la egalitate socială, sănătate și socializare în aer liber la prețuri accesibile.\n\nÎn ciuda pledoariei lui Harzheim, președintele Uniunii Poliției din Germania (GdP), Jochen Kopelke, a declarat pentru RND că forțele de poliție nu au intenția de a patrula în mod regulat piscinele în aer liber.\n\n„Poliția va oferi sprijin, dar nu vor fi patrule la marginea piscinei”, a clarificat Kopelke.\n\nEl a subliniat că responsabilitatea gestionării comportamentului celor care vin în astfel de locuri rămâne a personalului de la piscină și că trebuie luate măsuri preventive pentru a minimiza numărul de incidente violente.\n\n„Controalele la intrare ar trebui să fie mai stricte”, a spus Kopelke, adăugând că ar trebui emise și interdicții ( Hausverbot ) pentru o perioadă mai lungă dacă cei care vin la piscină încalcă regulile.\n\nPână atunci, operatorii piscinelor în aer liber, din Berlin cel puțin, mizează pe firmele de securitate pentru a menține liniștea printre amatorii de bălăceală.",
        "label": "Germania"
    },
    {
        "title": "Schimbarea de sex devine mai ușoară în Germania - GermaniaMea.ro",
        "content": "Altădată un subiect tabu, ideologia transgender – denumită științific „disforia de gen” - atrage tot mai mulți adepți și în Europa. În multe state americane, copiilor li se inoculează ideea că s-au născut cu sexul greșit și „pregătindu-i” astfel pentru o pubertate presantă, cu ideea de a demara cât mai rapid procedurile de schimbare a sexului. Mai mult, în anumite situații, nu este nevoie de consimțământul părinților pentru a face operații de gen.\n\nAcest concept a cuprins și Germania, unde deputații au aprobat vineri, 12 aprilie, legea care va facilita persoanelor transsexuale, intersexuale și nonbinare schimbarea numelui și a sexului în registrele oficiale, informează DW.com.\n\nVotul din Bundestag a fost controversat și strâns, cu o diferență de doar 123 de voturi între cele pro și contra. Acest vot este considerat un „pas important” în favoarea drepturilor comunității LGBTQ+ și a modernizării Republicii Federale.\n\n„Legea privind autodeterminarea” este una dintre reformele sociale pe care guvernul de coaliție condus de cancelarul Olaf Scholz le-a promis la preluarea mandatului, la sfârșitul anului 2021, urmează să intre în vigoare la 1 noiembrie.\n\n„Ne arătam respectul față de persoanele trans, intersexuale și nonbinare – fără a le lua nimic celorlalți. Acesta este modul în care continuăm să ducem mai departe modernizarea țării noastre. Acest lucru include recunoașterea realităților vieții și să le facem posibile din punct de vedere legal”, a scris Scholz pe platforma de socializare X, fostă Twitter.\n\nLegea poate intra lejer în vigoare din toamnă, deoarece Bundesrat - camera superioară a reprezentanților regionali - nu trebuie să voteze.\n\nGermania se alătură, așadar, clubului țărilor care au adoptat principiul autodeterminării, precum Belgia, Spania, Irlanda, Luxemburg și Danemarca.\n\nTot ce trebuie să facă cei interesați pentru a-și schimba prenumele și genul este să completeze o declarație la oficiul de stare civilă. La trei luni de la o astfel de cerere, solicitanții vor trebui să se prezinte personal la un oficiu de stare civila. De asemenea, pot solicita sa nu fie înregistrate deloc detalii referitoare la sex.\n\nNicio altă modificare sau revenire nu poate fi făcută în termen de 12 luni de la acordarea permisiunii.\n\nMinorii sub 14 ani vor trebui să fie înregistrați de către părinți sau tutori, în timp ce adolescenții cu vârste cuprinse între 14 și 18 ani vor putea face acest lucru singuri, dar cu acordul părinților.\n\nLegea veche, din anii '80, impunea proceduri mai complexe. Cei care își doreau schimbarea de gen trebuiau să treacă prin două evaluări și apoi să obțină o decizie judecătorească. Mulţi avocaţi au descris aceste cerinţe ca fiind împovărătoare şi umilitoare.\n\nAcum, noua lege va permite ca anumite spații, precum sălile de sport și vestiarele pentru femei să decidă în continuare cine are acces la ele.\n\n„Ca persoane trans, vedem din nou şi din nou că demnitatea noastră este transformată într-un subiect de negociere”, a declarat vineri parlamentara ecologistă Nyke Slawik, ea însăşi o femeie trans care şi-a schimbat sexul legal în conformitate cu legea actuală. Potrivit acesteia, este un „prim pas” către o societate care permite autodeterminarea persoanelor trans.\n\nConservatorii si AfD de extrema-dreapta au fost printre cei care s-au arătat împotriva acestor planuri, avertizând că legislația ar putea fi folosita abuziv.\n\nDe asemenea, au fost exprimate îngrijorări cu privire la impactul asupra tinerilor. „Minorii, fără o consultare adecvată, ar putea alege o cale pe care ar putea să o regrete mai târziu”, a spus Mareike Wulf de la CDU.",
        "label": "Germania"
    },
    {
        "title": "Virusul care a revenit în Germania după trei decenii și face prăpăd! - GermaniaMea.ro",
        "content": "De aproape o săptămâna, Germania se confruntă cu o situație de criză sanitar-veterinară generată de febra aftoasă (Foot-and-Mouth Disease - FMD). Infecția virală foarte contagioasă nu este periculoasă pentru oameni, dar afectează bovinele și alte animale cu copite despicate, inclusiv oile și porcii.\n\nGermania a notificat, la 10 ianuarie, prin Sistemul Mondial de Informații privind Sănătatea Animalelor (WAHIS) al Organizației Mondiale pentru Sănătatea Animalelor (WOAH), apariția primului focar de febră aftoasă într-o fermă de bivoli de apă din landul Brandenburg, aflat în apropiere de Berlin. Focarul a cuprins 14 animale, dintre care trei bivoli au decedat și au fost confirmați cu această maladie de Institutul Friedrich Loeffler, laboratorul național de referință pentru febră aftoasă.\n\n„Exporturile de lapte şi produse lactate, carne şi produse din carne, piei şi produse din piele sunt aproape imposibile în prezent din cauza evoluției febrei aftoase. Țările terţe vor introduce imediat interdicţii cu privire la aceste bunuri exportate de Germania\", a transmis Ministerul german al Agriculturii.\n\nMinistrul german al Agriculturii, Cem Özdemir, a avertizat în privința unei „situații dramatice” dacă se vor găsi înmulți cazurile, dar a subliniat necesitatea unei transparențe deplină și a promis că „Germania nu are nimic de ascuns”.\n\nVirusul, prezent în toate secrețiile și excrementele animalului bolnav, poate fi transmis cu ușurință prin contact direct cu animalul infectat, inclusiv oamenilor, care îl pot transport și ei. De asemenea, infectarea se mai poate face și prin consumul de carne sau lapte infestate și netratate termic.\n\nRiscul de epidemie este cu atât mai mare cu cât virusul poate circula pe calea aerului, în special în zonele cu climă temperată, până la 60 km pe uscat și până la 300 km peste apă, se explică într-un comunicat de specialitate.\n\nFMD provoacă febră și formarea de vezicule cu lichid pe mucoasele bucale și pe membrele animalelor infectate. Boala este cauzată de un virus cu șapte serotipuri, fiecare având aceleași simptome. Perioada de incubație variază între 24 de ore și zece zile, iar în mod obișnuit simptomele apar în trei până la șase zile după infecție.\n\nSunt primele cazuri de febră aftoasă din ultimii 37 de ani confirmate în Republica Federală, iar maladia provoacă deja pierderi economice importante.\n\nÎn consecință, Marea Britanie a interzis marţi importul de jambon precum şi de alte produse din carne şi lactate provenite din Germania, în încercarea de a împiedică răspândirea febrei aftoase în Regat. Germania este al treilea mare exportator de carne de porc în Marea Britanie, cu o cotă de piaţă de 18%, şi al doilea mare exportator de produse lactate, cu o cotă de piaţă de 12%.\n\nDe asemenea, și în România, ANSVSA a demarat o serie de măsuri pentru prevenirea introducerii virusului și ia în calcul suspendarea importurilor din Bundesrepublik.\n\nExporturile de carne și produse lactate ale Germaniei în afara UE se confruntă cu restricții severe după confirmarea, vineri, a primului caz de febră aftoasă la animale.\n\nUnii specialiștii sunt convinși că virusul vine din afara Europei, ca armă biologică în războiul hibrid, sau a fost importat odată cu produse din carne sau cu animale vii, cel mai probabil din Africa.\n\nPentru a opri răspândirea virusului, fermele sunt închise, milioane de animale sunt sacrificate și incinerate, carnea, produsele din carne, furajele din depozite la fel. Chiar și la dimensiunea Germaniei, toate acestea implică niște costuri uriașe.\n\nSe estimează că oprirea exporturilor germane pe piețele din Asia va duce la o reorientare spre piețele intracomunitare, deci în UE, ceea ce va determina ca prețul cărnii și al laptelui să scadă.",
        "label": "Germania"
    },
    {
        "title": "Criză pentru „motorul Europei”! Șomaj peste estimări în Germania - GermaniaMea.ro",
        "content": "Mediul economic dificil continuă să afecteze soliditatea pieţei forţei de muncă din Germania. Datele oficiale confirmă acest aspect.\n\nPotrivit celor mai recente date ale Agentur für Arbeit – Oficiul Federal pentru Ocuparea Forței de Muncă, numărul persoanelor aflate în căutarea unui loc de muncă a crescut în luna mai cu 25.000, în timp ce analiştii se aşteptau la o cifră de 10.000, informează Euronews.com.\n\nAstfel, numărul persoanelor fără un loc de muncă din Germania a crescut la 2,762 milioane în luna mai.\n\nRata şomajului ajustată sezonier, care măsoară raportul dintre numărul persoanelor fără loc de muncă şi populaţia aptă de muncă, s-a menţinut la 5,9%, în linie cu estimările analiştilor.\n\nÎn mai au fost 702.000 locuri de muncă vacante, cu 65.000 mai puţine decât în urmă cu un an, mai arată datele publicate de Oficiul Federal pentru Muncă.\n\nConform analiştilor, numărul profesiilor unde se constată un deficit de forţă de muncă calificată a scăzut uşor, fiind afectate 183 de profesii, de la 200. Deficitul de forță de muncă calificată s-a mai atenuat în domeniul ingineriei, dar este posibil ca acest trend să nu continue pe termen lung, potrivit Nahles. Oricum, sectorul construcțiilor se confruntă cu cel mai rău impact al disponibilizărilor, dar nici cel bancar nu stă bine.\n\nUn alt motiv esențial pentru care șomajul în Germania crește este reprezentat și de un avânt puternic al noilor locuri de muncă cu fracțiune de normă și cu salarii mici.\n\nPrin prisma acestor rezultate, economiștii se așteptă ca redresarea economiei germane să aibă loc treptat în acest an.\n\n„Recuperarea de primăvară nu a demarat cu adevărat anul acesta”, a declarat directorul Agentur für Arbeit, Andrea Nahles, într-un comunicat.\n\nCu toate acestea, unii analiști apreciază că piața muncii a rezistat schimbărilor, chiar și în vremuri de recesiune, companiile păstrându-și muncitorii pe fondul deficitului generalizat de personal calificat.\n\nUn studiu realizat de Institutul Economic German (IW) publicat luna trecută, estima că slăbiciunile economiei germane îşi vor face simţite efectele asupra pieţei muncii, iar numărul şomerilor ar urma să atingă cel mai ridicat nivel din ultimii zece ani. Potrivit acestui studiu, numărul şomerilor din cea mai mare economie europeană ar urma să crească în acest an până la 2,8 milioane, cel mai ridicat nivel de după 2015.\n\nÎntre timp, rata șomajului ajustată sezonier a fost de 5,9% luna trecută, același nivel pentru a șasea lună consecutiv, în conformitate cu așteptările analiștilor.\n\nPrin urmare, Germania a avut din punct de vedere istoric niveluri de șomaj relativ mai scăzute decât alte țări europene. Cu toate acestea, de la pandemie, numărul șomajului a început să crească, majoritatea firmelor fiind nevoite să concedieze angajați, iar mai multe companii să pună lacătul pe afacere.",
        "label": "Germania"
    },
    {
        "title": "Tot ce se schimbă în septembrie 2024, în Germania! - GermaniaMea.ro",
        "content": "Septembrie este o lună bogată în evenimente, dar și în sarcini administrative de îndeplinit de către cetățenii Germaniei. De la alegeri politice la depunerea declarației de impozit, până la revenirea la anumite reguli în călătoria cu avionul și... începutul toamnei!\n\nAstfel, a noua lună din an aduce modificări importante în viețile celor care locuiesc și muncesc în Germania. Iar dacă multe dintre acestea nu prea stârnesc entuziasm, ci mai mult stres și planificări, cu siguranță debutul faimosului Oktoberfest va aduce ceva mai multă poftă de viață.\n\nIată câteva dintre schimbările majore din Bundesrepublik în această lună septembrie!\n\n[Detalii despre toate modificările - în articolul pregătit de GermaniaMea.ro , un site pentru românii care caută de muncă în Germania .]\n\nTermenul oficial pentru depunerea declarațiilor fiscale obligatorii este data de 31 august a acestui an. Cu toate acestea, deoarece această dată cade într-o zi de duminică, contribuabilii din Germania vor avea la dispoziție și ziua de luni, 2 septembrie, să depună documentele la Finanzamt .\n\nPentru majoritatea angajaților din Germania, completarea unei declarații fiscale nu este obligatorie, dar anumite grupuri de persoane, inclusiv cei cu surse secundare de venit și cei care desfășoară activități independente, trebuie să depună astfel de documente anual.\n\nCu toate acestea, există termene mai lungi atunci când lucrați cu un consilier fiscal ( Steuerberater ) sau cu o asociație pentru impozitul pe venit.\n\nTrei alegeri importante vor avea loc în Germania în septembrie. Votarea pentru alegerea unui nou parlament este programată pentru 1 septembrie în Turingia și Saxonia, iar pe 22 septembrie în Brandenburg.\n\nPotrivit sondajelor recente, Alternativa pentru Germania (AfD) de extremă-dreapta va avea câștiguri semnificative, în timp ce partidele din guvernul federal vor avea de suferit.\n\nLa alegerile de stat ( Landtagswahlen ), pot vota toți cei peste 18 ani cu cetățenie germană. Apropo, în Brandenburg, Schleswig-Holstein, Bremen, Baden-Württemberg, Mecklenburg-Pomerania de Vest și Hamburg, oamenii pot vota de la vârsta de 16 ani - dar cetățenia germană rămâne o cerință esențială.\n\nVacanțele școlare se apropie de sfârșit pentru mai mulți elevi și profesori din Germania. Ultimele care au revenit la clasă sunt școlile din Bavaria și Baden-Württemberg. Lecțiile reîncep aici în jurul datei de 8 septembrie.\n\nÎntre timp, și politicienii vor reveni în bănci, pentru că Bundestagul - parlamentul federal unicameral al Republicii Federale - se reunește pe 9 septembrie. Urmează săptămâna privind dezbaterea bugetului - un subiect care a stârnit în ultimul timp multe controverse.\n\nÎn landul german Turingia, pe 20 septembrie se marchează Ziua Mondială a Copilului, iar mulți oameni vor beneficia de o zi liberă de la serviciu.\n\nSeptembrie marchează și sfârșitul verii. Din punct de vedere meteorologic, toamna începe pe 1 septembrie, dar începutul astronomic al toamnei din acest an în Germania este pe 22 septembrie, când ziua și noaptea sunt egale ca durată.\n\nAceasta este o schimbare importantă pe care călătorii trebuie să o cunoască. Comisia Europeană (CE) a anunțat recent că reintroduce temporar limitele pentru lichidele transportate în bagajul de mână în aeroporturile din Europa. Decizia este luată ca urmare a preocupărilor legate de fiabilitatea scanerelor CT ca parte a noilor sisteme.\n\nÎn Germania, unele aeroporturi - cum ar fi Frankfurt - au eliminat treptat limitele de lichide.\n\nO notificare pe site-ul aeroportului din Frankfurt arată: „Începând cu 1 septembrie 2024, se va aplica din nou o restricție la nivelul UE privind transportul de lichide în bagajele de mână pentru toate punctele de control de securitate a pasagerilor (inclusiv scanerele CT).”\n\nAnunțul continuă: „Lichidele pot fi luate la bord numai dacă se află în recipiente de maximum 100 ml, ambalate într-o pungă de plastic de 1 litru, transparentă și resigilabilă, cu dimensiunea de 20 × 20 cm.”\n\nDeclarație de donare de organe prin aplicația de asigurări de sănătate\n\nPână pe 30 septembrie, locuitorii din Germania vor putea declara dacă doresc ca organele lor să fie donate după deces prin intermediul aplicației lor de asigurări de sănătate.\n\nDin martie, oamenii au putut introduce o declarație de disponibilitate de a dona organe și țesuturi în registrul central online, folosind funcția online a cărții de identitate. Posibilitatea de a face acest lucru prin aplicație are menirea de a simplifica și mai mult procesul prin care pot fi salvate alte vieți.\n\nDespre cum te poți înregistra în registrul donatorilor de organe din Bundesrepublik, GermaniaMea.ro a scris AICI .\n\nDacă doreai să călătorești în străinătate cu trenul în lunile de vară, era obligatoriu să faci o rezervare pentru aproape toate conexiunile feroviare de lungă distanță. Dar de la 1 septembrie nu mai este necesar.\n\nDeutsche Bahn a introdus această cerință din cauza cererii mari așteptate cu ocazia desfășurării turneului UEFA Euro 2024 din iunie și iulie. Cu toate acestea, cererea de rezervare între Munchen și Zurich va rămâne în vigoare până pe 5 octombrie inclusiv.\n\nSe închide legătura de transport S-Bahn de la aeroportul din Berlin\n\nO altă schimbare în ceea ce privește transportul feroviar de care trebuie să aveți cunoștință este că din 13 septembrie, conexiunile S-Bahn către aeroportul BER din Berlin sunt întrerupte pentru aproximativ două luni. Afectează S9 și S45. Traseul este închis din cauza lucrărilor de întreținere. Liniile sunt de așteptat să se redeschidă la începutul lunii noiembrie.\n\nPrimul grup de solicitanți ai subvențiilor KfW pentru încălzire vor putea depune facturi și chitanțe cu cheltuielile făcute începând cu sfârșitul lunii septembrie 2024. Printre primii cărora li s-a permis să depună cereri s-au numărat proprietarii de locuințe unifamiliale.\n\nOdată ce documentele doveditoare privind costurile au fost verificate, banii vor fi plătiți, cel mai probabil la sfârșitul lunii octombrie, potrivit unui purtător de cuvânt al băncii de stat.\n\nBeneficiarii ajutorului de stat pentru coronavirus au timp până la finele lunii septembrie să depună conturile finale. Acestea sunt necesare pentru a compara granturile solicitate inițial cu cele la care solicitanții au efectiv dreptul. Acest lucru ar putea duce la plăți suplementare sau rambursări.\n\nInterdicția de cumpărare și vânzare de scaune pentru copii R44\n\nScaunele pentru copii pot salva vieți. Pentru a ne asigura că respectă întotdeauna cele mai recente standarde de siguranță, o modificare din septembrie 2024 înseamnă că scaunele cu abrevierea „R44” nu mai pot fi comercializate.\n\nPentru acest tip de scaune nu a mai fost permisă fabricarea de anul trecut, dar stocurile erau încă permise să fie vândute. Această perioadă se încheie în septembrie 2024, ceea ce înseamnă că vânzarea sau cumpărarea acestora este interzisă. Dar nu și utilizarea: oricine are încă în mașină un scaun pentru copii cu vechiul standard poate să-l folosească în continuare.\n\nContul Disney+ nu mai poate fi partajat\n\nSimilar concurentului său Netflix, Disney+ nu va mai oferi opțiunea de partajare a contului în viitor. Procesul inițiat de Disney și CEO-ul său Bob Iger este de așteptat să intre în vigoare în Germania în septembrie, unde utilizatorilor li se va cere să-și creeze propriul cont.\n\nCel mai faimos festival tradițional din Germania începe în septembrie - în ciuda numelui de Oktober . Evenimentul desfășurat la München începe sâmbătă, 21 septembrie și durează până pe 6 octombrie.\n\nSunt așteptați milioane de vizitatori, într-o atmosferă veselă și râuri de bere.",
        "label": "Germania"
    },
    {
        "title": "Germania are cel mai lung pod pietonal suspendat fără cabluri din lume! - GermaniaMea.ro",
        "content": "E oficial! Al doilea cel mai lung pod pietonal suspendat din Europa a fost inaugurat, recent, în landul german Hessa. Astfel, Germania bifează o nouă atracție turistică.\n\nSugestiv numit „Skywalk Willingen” sau „Calea către stele”, podul Willingen – așa cum mai este cunoscut - cântăreşte 120 de tone şi a fost proiectat prin modelare 3 D, informează TheLocal.de.\n\nAre o lungime de 665 de metri, iar înălțimea maximă la care ajunge este de 100 metri. Așadar, amatorii de senzații tari, dar și curajoșii au de ce se bucura pentru că peisajul e spectaculos, traversând o superbă vale împădurită. Podul cu lățimea de 1,3 metri poate ține până la 750 de persoane simultan.\n\nDeși inițial, datorită structurii, construcția a fost prezentată drept cel mai lung pod suspendat pietonal din lume, acest titlu a fost revendicat de „Sky Bridge 721” din Republica Cehă anul trecut, care are o lungime totală de 721 de metri.\n\nAșadar, „se mulțumește” cu titulatura de cel mai lung pod pietonal suspendat din Germania și intră în topul celor mai lungi poduri pietonale din întreaga lume. Cu toate acestea, „Skywalk Willingen” deține propria distincție ca „cel mai lung pod suspendat din lume fără cabluri de susținere”, așa cum este proclamat cu mândrie pe site-ul oficial.\n\nDe pe pod, vizitatorii pot admira priveliștea dată de Muntele Hesse de Nord, muntele Ettelsberg și turnul Hochheide, precum și vederi aeriene ale rezervației naturale Grebensteine.\n\n„Podul este o structură vie, se mișcă. Este mișcat de vânt și de pașii oamenilor. În afară de asta, ne oferă priveliști încântătoare”, a declarat Arndt Brüne, manager Skywalk Willingen.\n\nInițial programată pentru finalizare în toamna anului 2022, podul a fost deschis sâmbătă, 1 iulie, după un an și jumătate de construcție. Podul, inclusiv proiectarea structurală, autorizațiile și lucrările înconjurătoare, a costat peste 4,5 milioane de euro și, potrivit primarului Thomas Trachte, municipalitatea din Willingen salută investiția și speră că va atrage până la 100.000 de vizitatori pe an.\n\nCei încântați să facă o plimbare de-a lungul podului ar trebui să rețină, totuși, că Skywalk are anumite restricții legate de vreme. Există un sistem de securitate sofisticat, care este declanșat de senzorii de vânt poziționați strategic de-a lungul podului. Dacă acești senzori detectează rafale care depășesc limitele de siguranță, accesul la pod este automat restricționat.\n\nTaxa de intrare pentru pod este de 11 euro pentru adulți și 8,50 euro pentru copiii între 6 și 15 ani. Biletele pot fi achiziționate la fața locului de la automate și online. Vizitatorii pot traversa noua atracție dimineața de la ora 9 dimineața până la amurg, care în lunile de vară este în jurul orei 21.00.",
        "label": "Germania"
    },
    {
        "title": "Românii, spaima deținătorilor de biciclete de lux din Germania - GermaniaMea.ro",
        "content": "Furtul de biciclete e un fenomen care s-a intensificat în ultima vreme, după ce numărul acestora a crescut simțitor, pe baza programelor de utilizare a energiei nepoluante. În același timp, conștienți de puterea de valorificare a acestora, tot mai mulți români au devenit în ultimii ani spaima deținătorilor de biciclete premium din Europa, Germania fiind adesea una dintre țările vizate de hoți.\n\nÎnainte de sărbătoarea Crăciunului, mai mulți cetățeni din Rosenheim și Munchen au devenit victime ale unor serii de furturi de biciclete. Noroc că unele dintre bicicletele furate au fost confiscate recent de anchetatorii din Piding, districtul Berchtesgadener - landul Bavaria. Asta după ce, în timpul verificărilor de joi, 11 ianuarie, pe A8 lângă Anger, polițiștii de frontieră au devenit suspicioși în ceea ce privește o autoutilitară înmatriculată în România, informează rosenheim24.de, citând un comunicat de presă al GPI Piding.\n\nȘoferul, tot român, în vârstă de 39 de ani, a prezentat corespunzător actele de identificare, dar a devenit din ce în ce mai nervos pe măsură ce oamenii legii inspectau mașina. Acest lucru i-a determinat pe polițiști să arunce o privire mai atentă în vehiculul și bagajele acestuia.\n\nNu mică le-a fost mirarea polițiștilor când au descoperit ce se ascundea învelite în mai mulți saci de gunoi cu bandă adezivă atât pe bancheta din spate, cât și în portbagaj - biciclete meticulos demontate. Se recurge, adesea, la această metodă pentru a li se pierde urma și a fi mai ușor vândute componentele.\n\nÎn urma acestei descoperiri, mașina a fost dusă ulterior la biroul din Urwies pentru o verificare mai detaliată a încărcăturii. După ce toate piesele au fost sortate și asamblate în consecință, anchetatorii au scos la iveală două biciclete montane (mountain-bike) profesionale și patru biciclete electrice de la producători cunoscuți.\n\nPotrivit anchetatorilor, valoarea pagubei se ridică la circa 20.000 de euro și ar corespunde cu cele date dispărute dinainte de sărbătorile de iarnă în cele două mari orașe din sudul Republicii Federale.\n\nÎntrebat despre ceea ce transporta, bărbatul a declarat că i s-au predat bicicletele doar pentru a le duce în România. El nu a putut oferi nicio altă informație despre originea exactă ale acestora.\n\nÎn consecință, șoferul de 39 de ani a fost arestat temporar și este cercetat penal pentru primire de bunuri furate și spălare de bani.\n\nAncheta poliției asupra originii unei alte biciclete și a persoanelor din spatele unei posibile rețele este în desfășurare. De îndată ce măsurile polițienești se vor soluționa, bicicletele pot fi returnate proprietarilor de drept.\n\nPolițiștii recomandă cetățenilor să cumpere biciclete care vin însoțite de documentele corespunzătoare pentru a avea siguranța asupra produsului și să nu fie încântați de prețul mic al ofertelor, deoarece vehiculele pe două roți ar putea fi obiectul unor infracțiuni de furt. În acest caz, cumpărătorul ar putea rămâne și fără banii achitați, și fără bicicleta achiziționată.",
        "label": "Germania"
    },
    {
        "title": "Care sunt cele mai mari temeri ale locuitorilor din Germania în 2024? - GermaniaMea.ro",
        "content": "De-a lungul timpului s-a tot vorbit despre faptul că o caracteristică tipică germanilor e că iubesc stabilitatea (fie ea politică sau finaciară) și securitatea. De altfel, într-un studiu de acum șapte ani comandat de casa de asigurări R+V și citat de DW.com, sociologii germani vorbeau despre faptul că nemții se tem de terorism, extremism și problemele cauzate de migrație.\n\nȘi se pare că de ce le-a fost frică, de aia nu scapă – tot mai multe acte de terorism au avut loc în ultima perioadă și despre care GermaniaMea.ro a relatat în mod constant, la fel și despre migranți sau acte asociate cu extremismul. Și dacă acum câțiva ani acestora li se adăugau ca temeri încălzirea globală, criza financiară, pandemia de COVID-19, acum teama de costuri de trai tot mai ridicate a ocupat prima poziție în clasamentul fricilor germanilor întocmit de societatea de asigurări R+V-Versicherung.\n\n„Este vorba de o frică adânc înrădăcinată în Germania. În cei 33 de ani de când se efectuează acest studiu, teama scumpirii vieții cotidiene s-a clasat cel mai des pe primul loc, de 14 ori în total. De îndată ce prețurile încep să crească, această frică se reactivează”, a declarat coordonatorul studiului Grischa Brower-Rabinowitsch.\n\nLa subiectul migrație, două aspecte țin capul de afiș: îngrijorarea că bugetul statului este suprasolicitat de numărul mare de refugiați - pe locul al doilea; teama de tensiuni sociale din cauza numărului mare de străini - pe poziția a patra.\n\nUn detaliu ce merită subliniat în studiul de anul acesta este că migrația îi îngrijorează mai mult pe locuitorii din est decât pe cei din vest.\n\nPe locul trei în clasament: teama că spațiul de locuit devine tot mai scump.\n\nÎn top 10 se mai află două frici de ordin economic: teama de creșterea taxelor și impozitelor sau de tăiere a beneficiilor sociale - locul cinci; teama de înrăutățirea situației economice - locul opt.\n\nDe asemenea, teama de terorism și cea privind accentuarea extremismului politic au crescut cel mai mult față de anul trecut în concepția locuitorilor din Germania.\n\nTinerii din Germania se regăsesc în politicile de dreapta\n\nDe altfel, un alt studiu recent, comandat, de data aceasta, de gigantul petrolier multinaţional Shell, realizat la începutul anului 2024, și ale cărui rezultate au fost date publicității zilele trecute, relevă că un sfert din totalul tinerilor intervievaţi în Germania sunt „de dreapta\" din punct de vedere politic, potrivit propriilor declarații sau „mai mult de dreapta\".\n\nLa acest sondaj au luat parte 2.509 de tineri şi tinere cu vârste cuprinse între 12 şi 25 de ani care au fost întrebaţi despre atitudinile lor în legătură cu diverse subiecte, inclusiv familie, prieteni, atitudini politice şi conflictele actuale din lume.\n\nÎn fapt, constatările cercetătorilor se aliniază cu rezultatele alegerilor regionale din septembrie din trei landuri din estul Germaniei, când exit-poll-urile au stabilit că tinerii alegători au susţinut în special Alternativa pentru Germania (AfD), de extremă dreapta.\n\nDe asemenea, un total de 80% dintre participanţi tineri la sondajul Shell Youth au declarat că se tem de un război în Europa.\n\nSpre comparație, tinerii se tem mai mult de un război, iar seniorii stau cu grija zilei de mâine d.p.d.v financiar.",
        "label": "Germania"
    },
    {
        "title": "Germania: Care sunt termenele limită de depunere a declarației fiscale în 2024? - GermaniaMea.ro",
        "content": "În fiecare an, persoanele fizice și juridice care locuiesc și obțin venituri în Germania sunt obligate să completeze o declarație fiscală (Steuererklärung) pentru anul fiscal precedent. Documentul trebuie depus la biroul fiscal (Finanzamt) până la o anumită dată.\n\nAvând în vedere că depunerile au fost amânate în mod regulat de la declarația fiscală din 2019 - din cauza pandemiei de Covid-19 - autoritățile fiscale din Bundesrepublik revin treptat la termenele obișnuite.\n\nGermaniaMea.ro vă face o prezentare generală a datelor și regulilor care se aplică în acest an...\n\n[Acest articol este realizat de GermaniaMea.ro – un site pentru românii care caută de muncă în Germania. ]\n\nTermenul normal de depunere a impozitului se aplică numai persoanei care este obligată să depună o declarație de impozit pe venit ( Einkommensteuererklärung ).\n\nAcestea trebuie să depună o declarație de impozit dacă au primit mai mult de 410 euro sub formă de venit suplimentar de la stat care înlocuiește salariul - cum ar fi șomajul ( Arbeitslosengeld ), concediul medical pe caz de boală ( Krankengeld ), alocația parentală ( Elterngeld ) sau indemnizația de muncă cu normă redusă ( Kurzarbeitsgeld ) de-a lungul anului - sau au venituri suplimentare de mai mult de 410 euro în plus față de salariul lor (adică din venituri din chirie) ori lucrează pe cont propriu, informează TheLocal.de.\n\nDacă primiți comision pentru tranzacțiile de brokeraj, puteți câștiga până la doar 256 euro în venit fără impozit pe an, fără a fi obligat să depuneți o declarație fiscală. Același lucru este valabil și pentru închirierea și închirierea bunurilor mobile.\n\nDe exemplu, dacă unii contribuabili împrumută o mașină unei alte persoane contra cost, trebuie depusă o declarație fiscală.\n\nAlte venituri sunt supuse limitelor de scutire aplicabile în prezent, care se modifică anual.\n\nCând trebuie depusă declarația de impozit în 2024?\n\nDacă doriți să vă pregătiți singur declarația fiscală pentru 2023, aveți timp până la 31 august 2024 pentru a face acest lucru. Întrucât 31 august cade într-un weekend, intervalul de timp pentru depunerea declarației de impozit pe venit se schimbă în următoarea zi lucrătoare. Asta înseamnă că taxele trebuie depuse până luni, 2 septembrie 2024.\n\nDacă planificați deja cu mult timp în avans declarația de impozit pe 2024, în stil german, atunci marcați următoarea dată în calendar: trebuie depusă la biroul fiscal local până la 31 iulie 2025, care pică joia.\n\nCu toate acestea, există termene mai extinse atunci când lucrați cu un consilier fiscal ( Steuerberater ) sau cu o asociație de impozit pe venit.\n\nMai multe despre cum să găsiți un consilier fiscal în Republica Federală, GermaniaMea.ro v-a prezentat AICI .\n\nCare este termenul limită de depunere prin intermediul unui consilier fiscal?\n\nDacă nu vă pricepeți la completarea declarației fiscale sau sunteți depășit de alte probleme și sunteți conștient că nu o puteți face la timp, asistența profesională din partea unui consilier fiscal este o modalitate de a vă îndeplini obligația. Spre deosebire de declarațiile fiscale pe care le completați singur, există, în general, o perioadă de amânare de șapte luni atunci când depuneți la un consilier fiscal sau la o organizație de asistență fiscală ( Lohnsteuerhilfeverein ).\n\nAceasta înseamnă că termenul limită în acest caz se încheie de obicei în ultima zi a lunii februarie a anului următor.\n\nPentru anii fiscali 2023 și 2024 însă, termenele obișnuite de depunere au fost amânate. Chiar și declarația fiscală din 2022 poate fi depusă la timp prin intermediul unui consilier fiscal până la 31 iulie 2024.\n\nTotuși, pentru anul fiscal 2023, termenul limită este 31 mai 2025, care cade într-un weekend, ceea ce înseamnă că aveți de fapt răgaz până la 2 iunie 2025.\n\nOricine se gândește deja la declarația fiscală pentru anul fiscal 2024 și ar dori să apeleze la un Steuerberater va avea timp până la 30 aprilie 2026 să își depună declarațiile.\n\nÎn anumite circumstanțe, fiscul poate solicita declarația fiscală înainte de termenul obișnuit. Și, din păcate, nu există prea mult spațiu de lucru dacă se întâmplă acest lucru: orice termen limită individual stabilit de biroul fiscal este obligatoriu.\n\nCe se întâmplă dacă declarația mea fiscală este depusă prea târziu?\n\nDacă termenul limită pentru declarația fiscală în sine nu este respectat prin intermediul unui consilier fiscal, există riscul de a suporta niște penalități serioase. Oricine întârzie sau nu prezintă nimic la biroul fiscal va fi inițial supus unei taxe suplimentare de depunere întârziate sub forma unei amenzi, care trebuie plătită în plus față de orice taxe pe care le datorați deja.\n\nÎn această perioadă, biroul fiscal este obligat să solicite o suprataxă de întârziere. Aceasta se ridică la 0,25% din impozitul stabilit și cel puțin 25% pe lună sau o parte a acesteia. Pe lângă suprataxa de întârziere la plată, fiscul poate solicita și o penalitate și o dobândă de întârziere.\n\nSe poate prelungi termenul de depunere a declarației fiscale?\n\nDeoarece există deja stabilite termene amânate pentru depunerea declarațiilor fiscale, acestea pot fi prelungite doar în cazuri excepționale. Dacă un consilier fiscal nu se ocupă de declarația dvs. fiscală, trebuie să solicitați o prelungire în scris de la biroul fiscal care se ocupă de așa ceva.\n\nAceastă solicitare trebuie să fie justificată și ar trebui, de asemenea, propus un nou termen limită. Motivele care justifică o prelungire ( Verlängerung ) includ, de exemplu, o boală mai lungă și gravă, o ședere mai lungă în străinătate sau o mutare.\n\nCu toate acestea, nu sunt garantate prelungiri, iar contribuabilii trebuie să spere doar la bunăvoința din partea biroului fiscal. Dar merită încercat: din experiența noastră, uneori chiar și Finanzamt din Germania este mai iertător decât ai crede!\n\n* Mai multe despre ce reguli fiscale ar trebui să cunoască toți străinii din Germania, găsești AICI .",
        "label": "Germania"
    },
    {
        "title": "Uimitor! Cât de (ne)fericiți sunt locuitorii din Germania? - GermaniaMea.ro",
        "content": "Deși Germania reprezintă „acasă” pentru mulți străini, populația pe care o găzduiește (inclusiv nemți) se numără printre cea mai puțin fericită din Europa, raportând cea mai mare scădere a satisfacției de viață din ultimii 10 ani a oricărei țări din UE, arată datele Eurostat.\n\nCea mai recentă cercetare a biroului european de statistică a măsurat de la an la an nivelul satisfacției pentru perioada 2013 - 2022, cerând europenilor să evalueze cum se descurcă pe o scară de la zero la 10. Germanii au înregistrat cea mai dramatică schimbare, raportând o medie de 7,3 în 2013, până la doar 6,5 anul trecut, în timp ce țara se îndreaptă către o recesiune mai profundă.\n\nMai prost decât Germania stă Bulgaria cu cel mai mic scor - 5,6, fiind singura țară care a obținut mai puțin de 6 în ceea ce privește indicele de satisfacție.\n\nDe altfel, în octombrie, Fondul Monetar Internațional (FMI) a preconizat că Republica Federală va fi economia majoră cu cele mai proaste performanțe din acest an, lovită puternic de inflația ridicată și de o scădere a producției, și se aștepta să scadă cu 0,5% pe an.\n\nDe asemenea, țara se confruntă acum cu o criză bugetară îngrijorătoare, coaliția responsabilă luptându-se să ajungă la un acord cu scopul de a acoperi un decalaj estimat la 17 miliarde de euro în planurile de cheltuieli de anul viitor.\n\nGermania are raportat scoruri scăzute la corupție și ridicat la libertate, dar a înregistrat tendințe economice îngrijorătoare de când s-a declanșat pandemia. Acest lucru a fost agravat de o criză în creștere a prețului la combustibili, și ca urmare a dependenței excesive de importurile rusești de energie înainte de invazia Ucrainei - după eforturi grăbite de a găsi alternative, dar forțând să se bazeze pe exploatarea cărbunelui între timp.\n\nLa toate acestea se adaugă șomajul în creștere, lipsa de specialiști de pe piața muncii și migrația.\n\nTotodată, potrivit unui alt sondaj publicat de Institutul Rheingold din Köln săptămâna trecută, doar 22% dintre germani se considerau „optimiști”, în timp ce 29% erau „moderat mulțumiți”.\n\n* Cum se simțeau nemții în 2022, imediat după pandemie, GermaniaMea.ro a scris AICI , conform Glücksatlas (Atlasul fericirii).\n\nPotrivit Eurostat, Austria este cea mai fericită țară din Uniunea Europeană, obținând un punctaj de 7,9 din 10 în ceea ce privește „indicatorii de calitate a vieții”.\n\nSurprinzător (sau poate nu) e faptul că România s-a clasat pe locul al doilea alături de Polonia și Finlanda, toate țările având un scor de 7,7 din 10.\n\n„Este interesant de observat că unele țări asociate cu niveluri scăzute ale veniturilor în trecutul recent, precum România și Polonia, se numără printre țările în care este cea mai mare, ceea ce arată complexitatea relației dintre bunăstarea subiectivă și bunăstarea economică”, a precizat biroul european de statistică.\n\nFactori precum nivelul de educație, familia și stabilitatea financiară au influențat satisfacția generală a respondenților, mai degrabă decât doar situația financiară.\n\nItalia, Spania și Franța, trei dintre cele mai mari economii din UE, se situează în jurul mediei Uniunii Europene, de 7,1.",
        "label": "Germania"
    },
    {
        "title": "Germania, în șoc după inundațiile devastatoare! - GermaniaMea.ro",
        "content": "Avertizările meteorologilor germani de vreme extremă (așa cum GermaniaMea.ro a detaliat AICI ) s-au adeverit și, din păcate, ploile puternice au devastat mai multe regiuni din sud-vestul Republicii Federale. Cancelarul german Olaf Scholz și-a anulat întâlnirile electorale din weekend și a vizitat zonele calamitate.\n\nSaarland, landul situat la granița cu Franța și Luxemburg este cea mai afectată de revărsarea mai multor cursuri de apă în urma ploilor foarte abundente căzute vineri și în noaptea de vineri spre sâmbăta. Potrivit specialiștilor, aici a plouat într-o zi cât pentru o lună. Regiunea nu s-a mai confruntat cu astfel de inundaţii de mai bine de treizeci de ani.\n\n„Putem vedea aici violența pe care o poate provoca natura și cât de pregătiți trebuie să fim pentru astfel de evenimente”, a declarat Scholz pentru presă, încălțat cu cizme de cauciuc, în timpul unei vizite într-una din zonele cele mai inundate.\n\nO termocentrală din Saarland a fost, de asemenea, inundată, potrivit relatărilor din media.\n\nAu fost înregistrate și cazuri de alunecări de teren. Oamenii din zonă au fost evacuați, iar salvatorii au construit ziduri din saci de nisip pentru a proteja casele. Serviciile de urgență au răspuns la mii de solicitări de ajutor, informează presa germană. Cancelarul german a promis suportul guvernului federal.\n\n„Avem o bună experiență de solidaritate. Din nefericire, nu este prima dată când trebuie să ne confruntăm cu un dezastru natural major. Așa că, desigur, trebuie să vedem ce trebuie făcut și ce este necesar. Toată lumea se poate baza pe noi pentru a face acest lucru în cel mai bun mod posibil”, a mai declarat Scholz.\n\nÎn capitala landului, Saarbrücken, autostrada care ajunge în oraş a fost inundată şi traficul a trebuit închis. Mai multe clădiri au fost avariate, iar peste 1000 de oameni au fost nevoiţi să îşi părăsească temporar locuinţele. Rămaşi fără un acoperiş deasupra capului, s-au adăpostit în şcoli - acolo unde autorităţile le-au dus provizii. A fost înfiinţată şi o linie telefonică specială pentru cei izolaţi de ape.\n\nÎn timpul unei misiuni de salvare, o persoană a fost rănită, în urma unei coliziuni cu mașina de urgență, şi transportată la spital. Din nefericire, potrivit tagesspiegel.de, femeia de 67 de ani a murit duminică seara la spital din cauza rănilor suferite. Până în momentul de față, nu au mai fost raportate alte victime.\n\nÎn jur de 850 de pompieri şi membri ai protecţiei civile, ajutaţi de câteva mii de voluntari, au fostmobilizaţi în Saarland şi în regiunile vecine afectate din sud-vestul Germaniei (Renania-Palatinat, Hessa, Baden-Wurttemberg) pentru a curăţa străzile sau a goli de apă subsolurile inundate.\n\nÎntre timp, în zorii zilei de sâmbătă, situaţia în landul german Saarland, s-a mai detensionat. Nivelul apelor nu a mai crescut. În regiunile inundate au început deja lucrările de reconstrucţie! Dimensiunea exactă a pagubelor nu este cunoscută încă.\n\n„Investigăm în continuare, trebuie să avem o vedere de ansamblu; vor trece mai multe săptămâni până când vom reuşi să oferim o estimare totală”, a spus purtătorul de cuvânt al Ministerului de Interne din Saarland.\n\nSituaţia a fost gravă și în localitatea Blieskastel, nivelul râului Blies crescând aproape de nivelul maxim. Numeroase echipe de salvare au depus toate eforturile pentru ca centrul vechi să nu fie inundat.\n\nȘi în prezent, lucrările de curățare a tuturor zonelor calamitate sunt în desfășurare.\n\nCare sunt previziunile pentru perioada următoare?\n\nDin păcate, meteorologii avertizează cu privire la noi furtuni și averse și pe parcursul acestei săptămâni. Nu ar fi vorba de cantități atât de însemnate ca cele de la finele săptămânii trecute, dar există posibilitatea ca ploile să se manifeste pe un interval de 6 până la 12 ore, potrivit DWD - Serviciul Meteorologic al Germaniei.\n\nSunt așteptate ploi abundente de 15 litri pe metru pătrat.\n\n„Va fi interesant ce se va petrecere marți! Recomand atenție sporită!”, a spus meteorologul Markus Böse de la DWD.\n\nPrincipala zonă afectată va fi tot sud-vestul țării. Parți din Renania-Palatinat, Saarland și Baden-Württemberg vor fi în centrul atenției.\n\nViiturile din ultimele zile le-au amintit locuitorilor de cele mai grave inundaţii din istoria Germaniei, din iulie 2021. Tot în sud-vestul ţării, mai ales în valea râului Ahr, cantități mari de apă au produs pagube de zeci de miliarde de euro. Cel mai grav a fost că, atunci, 183 de oameni au murit.",
        "label": "Germania"
    },
    {
        "title": "Vara, în Germania! Ce e bine de știut? - GermaniaMea.ro",
        "content": "Deși Germania nu este o destinație tradițională de vacanță de vară, este totuși populară datorită vremii bune, a naturii frumoase și a orașelor pline de cultură. Altfel spus, natura impresionantă se îmbină perfect cu orașele frumoase și castelele uimitoare, spre exemplu. Tradițiile și acea arhitectură tipic germană te transpune imediat într-o lume de basm de unde nu te-ai mai da plecat.\n\nAșadar, iată la ce te poți aștepta dacă vei rămâne în țară, în această vară?\n\n[Acest articol este realizat de GermaniaMea.ro –\n\nun site pentru românii care caută de muncă în Germania .]\n\nMulți germani aleg să plece în concediu în lunile iulie și august, când și școlile intră în vacanță. Destinațiile lor preferate sunt Austria, Italia și Spania. Dar alții preferă să rămână în Germania și să se îndrepte către locuri uimitoare precum Könnigsee din Bavaria sau coasta Mării Baltice sau a Mării Nordului.\n\nPe măsură ce mulți se îngrămădesc în străinătate sau în locuri cu multă verdeață, orașele - altădată aglomerate - pot reprezenta acum o oază de liniște. Acesta poate fi cel mai bun moment pentru a profita la maximum de parcurile orașului și pentru a savura niște înghețată bună, fără a mai fi nevoit să stai la cozi ca de obicei.\n\nIndustria turismului s-a redresat după pandemia de Covid. Aceasta este o veste bună pentru economiile locale, dar poate fi ușor enervant dacă sperai la o zi liniștită. Nu poți să eviți acest lucru, dar poți încerca să planifici cu atenție ce vrei să faci. Când mergi într-o zonă dezvoltată turistic, ajungi mai devreme sau mai târziu să accepți aglomerația din jur.\n\nDacă preferi mașina proprie, vei descoperi că traficul poate fi intens pe drumuri vara, în special în weekend-uri, de când elevii sunt liberi. În Germania, statele federale au perioade diferite în care școlile iau vacanță.\n\nServiciile de zi cu zi pot fi afectate din cauza persoanelor care își iau vacanță în lunile de vară.\n\nDe exemplu, medicul sau dentistul la care obișnuiai să mergi ar putea fi plecat pentru câteva săptămâni sau chiar o lună întreagă (august este un moment foarte popular pentru nemți pentru a face asta). Dacă ai o afecțiune cronică care necesită vizite de sănătate regulate, merită să întrebi la cabinet dacă acesta va fi închis, astfel încât să poți găsi o alternativă. Unii medici au colegi care îi pot înlocui, în timp ce alții te pot îndruma către un spital în caz de urgență.\n\nDe asemenea, dacă urmezi un tratament, aprovizionează-te din timp cu medicamente și cele necesare în această perioadă.\n\nÎn general, activitatea serviciului public e mai relaxată în Germania în timpul lunilor de vară. Asta înseamnă că ar putea fi și mai greu să stabilești lucruri precum programările pentru viză, înregistrarea adresei sau contactarea personalului de la biroul fiscal. Dacă n-ai timp de așteptare, acționează!\n\nMagazinele, barurile, cafenelele și alte unități de acest tip își închid adesea ușile mai devreme pentru a oferi personalului ceva mai mult timp liber pe timpul verii. Acest lucru e ceva temporar, așadar... Să nu te mire, de exemplu, dacă vei găsi că un magazin local s-a închis brusc, afișând un anunț pe ușă pe care scrie „ Sommerurlaub bis 18 august ” (vacanță de vară până pe 18 august).\n\nÎn mod asemănător, dacă devine prea cald, unele locații declară o zi „Hitzefrei” (literal – „fără căldură”), ceea ce înseamnă că ei cred că este prea cald pentru a lucra. Singura ta opțiune este să revii într-o altă zi!\n\nGermanilor le place să se bucure de vremea caldă de afară cu o baie sau o bere (sau ambele!). Într-o după-amiază însorită de weekend, îți va fi dificil să găsești un loc pe malul lacului, dacă nu ajungi acolo devreme. Terasele sunt, de asemenea, pline de persoane care profită la maximum de zilele călduroase. Iarna este una lungă în Germania, așa că te sfătuim să faci ca nemții și să petreci mult timp în aer liber pe timpul verii.\n\nDacă vrei să mergi pe malul unui lac, atunci fii pregătit să vezi ceva nudiști. A fi dezbrăcat în astfel de locuri nu este nimic neobișnuit în Germania. Aceasta este țara FKK - Freikörperkultur - o mișcare care se traduce prin cultura corpului liber.\n\nFKK prinde viață vara, când vei găsi locuri bine delimitate pe plajele din jurul lacurilor sau al mării și chiar în parcuri, cum ar fi Englischer Garten din München și Tiergarten din Berlin.\n\nRegula generală este simplă: nu vă uitați ostentativ și nu faceți fotografii sau videoclipuri. Dacă există un semn FKK, atunci fiți conștienți de faptul că vi se poate cere să vă dezbrăcați. Dacă nu este confortabil pentru tine, mergi pe partea de plajă unde oamenii poartă costume de baie și speedo-uri. Mai multe detalii despre legile privind nuditatea în Germania, găsești AICI .\n\nCând ieși în oraș în Germania, pe timpul verii, ar trebui să fii conștient că vei intra în contact cu tot felul de insecte, cum ar fi țânțarii și viespii.\n\nDar la una din ele trebuie să fii ceva mai atent(ă), și anume căpușele, deoarece pot fi purtătoare de boli periculoase. Pentru vara anului 2023, întreaga Germanie a fost clasificată ca zonă de risc pentru encefalită transmisă de căpușe (TBE) de către Institutul Robert Koch.\n\nUnele dintre cele mai periculoase zone, în acest sens, sunt cunoscute a fi versanții nordici ai Erzgebirge, Pădurea Bavareză și poalele Alpine. Dar căpușele pot apărea oriunde. În general, trăiesc în iarbă mare, tufișuri și zone împădurite.\n\nExistă un vaccin împotriva TBE, care merită luat în considerare pentru cei care plănuiesc o vacanță în aer liber în Germania. Vorbește cu medicul tău pentru mai multe informații.\n\nO parte mai puțin periculoasă, dar foarte enervantă a vieții în Germania, vara, este reprezentată de muștele de fructe. Aceste muște mici îți pot infesta bucătăria dacă nu ești atent. Ai grijă la curățenie, nu lăsa mâncarea afară și golește mai des coșul de gunoi pentru a împiedica răspândirea acestora.\n\nVara este o perioadă în care autoritățile federale planifică lucrări de construcție și întreținere. De exemplu, operatorul feroviar Deutsche Bahn desfășoară în această vară un program major în Renania de Nord-Westfalia pentru modernizarea căilor ferate.\n\nFiți atenți la transportul Ersatzverkehr (înlocuitor) dacă anumite servicii feroviare sunt suspendate și ai în vedere acest lucru. De obicei, asta înseamnă că o călătorie va dura mult mai mult decât de obicei.",
        "label": "Germania"
    },
    {
        "title": "Germania: Cresc temperaturile, revin ploile! - GermaniaMea.ro",
        "content": "Și când se credea că vara s-a instalat pe deplin în Germania, cu soare și temperaturi plăcute, meteorologii vin cu noi atenționări. Potrivit Serviciului Meteorologic din Germania (DWD), de joi, vremea se va schimba brusc.\n\nPotrivit DWD, revin aversele puternice în Bavaria și Baden-Württemberg, dar și în Saxonia Inferioară până în Alpi. Un cod violet de vreme severă a fost emis azi pentru coasta Schleswig-Holstein.\n\n„La nivel local, în Baden-Württemberg pot avea loc precipitații extrem de abundente, cu cantități de apă de aproximativ 60 până la 80 de litri/metru pătrat într-o oră. Sunt posibile și rafale de vânt cu viteze de aproximativ 60 km/h și grindină”, notează DWD.\n\nLa toate acestea se adaugă și stresul termic puternic care se va manifesta pe tot parcursul zilei în jumătatea de nord și în sud-vest. În următoarele zile, mercurul din termometre va urca chiar și la 36 de grade Celsius. De altfel, sâmbătă - 29 iunie, când va fi atinsă această maximă, este prognozată a fi cea mai fierbinte zi a anului de până acum în Republica Federală.\n\n„O umiditate neplăcută și apăsătoare va persista în următoarele zile, crescând riscul de vreme severă, în special în sud”, explică meteorologul Dominik Jung de la wetter.net, citat de Merkur.de.\n\nVineri, mai ales în est și sud, vor continua să se manifeste furtuni puternice în cantități de 20 l/mp într-o perioadă scurtă de timp, cu grindină. Indicele temperatură – umezeală va provoca disconfort, mai ales pentru cei cu probleme respiratorii, temperaturile atingând maxime de 33 grade Celsius. Excepție fac părțile de vest și nord-est ale țării.\n\nDe această dată, în unele regiuni, ploile vor fi ceva mai puțin însemnate cantitativ – de 30 - 40 de litri/metru pătrat, dar cu grindină mare de aproximativ 3 cm și apar și rafale puternice de vânt, de aproximativ 55 km/h.\n\nÎn weekend, se mențin temperaturile ridicate și ploile abundente și, așa cum s-a menționat anterior, sâmbătă este de așteptat să fie cea mai călduroasă zi. Pe după-amiază, furtunile zgomotoase își vor face apariția. În acest sens, meteorologii avertizează atenție maximă la tunete și fulgere.\n\nDe duminică, Germania va traversa un episod de răcire a vremii. Maximele vor ajunge până la 18 - 21 de grade Celsius. Un front de furtună se va deplasa din sud-vest spre nord-estul Germaniei, în timp ce jumătatea de sud-est a țării va rămâne doar înnorată, fără averse.\n\nDe săptămâna viitoare, vor mai avea loc furtuni doar izolat, posibil la altitudini mari și pe mare.\n\nSe amână construirea de adăposturi de urgență\n\nÎntre timp, la Berlin, planul guvernului federal de a construi locuințe de urgență sub forma unor încăperi mobile, temporare, este amânat, informează TheLocal.de\n\nAșa-numitul „adăpost mobil de urgență” este în esență un oraș cu corturi, dispuse cu electricitate, bucătării mobile, îngrijire medicală de bază și Wi-Fi. Acesta ar urma să adăpostească circa 5.000 de persoane și să fie construit și gestionat de Crucea Roșie Germană (DRK) în cazuri urgente de vreme severă sau incendii de vegetație, conform planului guvernamental.\n\n„Adăpostul mobil” ar fi trebuit să fie finalizat anul acesta, dar nu are șanse, cel puțin nu până în 2026.\n\nUn adăpost similar a fost instalat pentru prima dată în iunie 2021 pentru a extinde capacitatea unui centru de vaccinare Covid. Luni mai târziu, părți ale modulului au fost trimise în zonele inundabile din Renania de Nord-Westfalia și Renania-Palatinat.",
        "label": "Germania"
    },
    {
        "title": "Zile de coșmar pentru un român, abandonat în Germania! - GermaniaMea.ro",
        "content": "Un român a trăit o experiență de-a dreptul traumatizantă în timpul sărbătorilor de iarnă din 2023. Imediat după Crăciun, familia lui Ovidiu Daniel Pintilii, în vârstă de 38 de ani, anunța disperată poliția din Botoșani, acolo unde domiciliază, că bărbatul e de negăsit după ce n-a mai dat niciun semn de viață de pe 27 decembrie.\n\nAcesta se afla la muncă în Austria din luna noiembrie 2023 și petrecuse Crăciunul alături de la iubita lui. Pentru că voia să revină acasă de Anul Nou, bărbatul și-a luat bilet la o firmă de transport din România, Vest Transport. Însă de aici începe coșmarul!\n\n„Ovidiu a rezervat și plătit 180 euro pentru a pleca în data de 30 decembrie din Austria până la Botoșani. Microbuzul, însă, în loc să se îndrepte către România, cum ar fi fost normal, a luat direcția Germania pentru a mai lua călători. Ovidiu a cerut lămuriri șoferului, dar a primit, în schimb, injurii, fiind agresat fizic”, relatează Gabriela Stănculesc, coordonator în cadrul ROmenia - Voluntari în Europa , pe Facebook .\n\nAsociația, care a mediatizat cazul și a ajutat la găsirea bărbatului, sprijină constant incluziunea socială și acordă suport comunităților românești atât din Diaspora, cât și din România.\n\nPotrivit Gabrielei Stănculesc, după ce a fost plimbat prin toată Germania, Ovidiu s-a ales cu o coastă ruptă și fost abandonat într-o benzinărie noaptea, fără bagaje, cu telefonul descărcat, câteva acte și 50 euro în buzunar.\n\n„Greu i-a fost să se descurce în cele 9 zile până l-am găsit: a dormit pe unde a putut, a mâncat ce a găsit, a trebuit să ia haine dintr-un tomberon să-și schimbe hainele ude, a mers pe jos zeci de km și a încercat să ceară ajutor, dar nu știe nici germana, nici engleza”, a mai scris Gabriela Stănculesc.\n\nRomânul a reușit să ajungă în Heilbronn, un oraș în nordul landului Baden-Württemberg. Acolo, și-a vândut ceasul pentru a-și cumpăra ceva de mâncare, dar nu a reușit să găsească ajutor. Datorită vigilenței unei persoane care a văzut distribuirile grupului Voluntari în Europa peste tot, Ovidiu a fost localizat pe 7 ianuarie 2024, lângă un restaurant din Neckarsulm și devenise de nerecunoscut după zile întregi de rătăcire.\n\n„Nu vă puteți imagina bucuria lui, după 9 zile de coșmar în care a dormit în frig, în ploaie și a mâncat ce și cum a apucat. Eroii acestei povești cu happy end sunteți toți cei care ați distribuit sau ați ieșit să-l căutați și vă suntem recunoscători!”, a adăugat sursa citată.\n\nCu ajutorul voluntarilor, bărbatul a depus deja plângere la poliție împotriva șoferului care l-a abandonat în Germania. Între timp, este găzduit de un alt român, voluntar în cadrul ROmenia, asta deși o prietenă de-a sa urma să vină să-l preia. Din păcate, lucrurile s-au complicat și aceasta nu a mai putut să vină după el, așa că el are nevoie de cazare și de transport pentru a ajunge, într-un final, acasă in Romania. De aceea, Voluntari în Europa au inițiat o campanie de strângere de fonduri pentru a-l ajuta pe Ovidiu prin intermediul paginii lor de Facebook.\n\nBărbatul are nevoie de un certificat de la medicul legist ca urmare a bătăii primite de la șoferul autocarului, precum și de o radiografie la coaste. Ambele investigații medicale, care costa în total 400 de euro, sunt necesare pentru a depune plângere împotriva firmei de transport.",
        "label": "Germania"
    },
    {
        "title": "Suspiciuni privind extrădarea din Germania a unui criminal român periculos - GermaniaMea.ro",
        "content": "Autoritățile române cer extrădarea din Germania a unui criminal român extrem de periculos. Victimă i-a căzut iubita lui, o tânără de doar 18 de ani.\n\nEmrah Jean Cămătar este un bărbat cunoscut cu antecedente penale în România - în urmă cu mai bine de 10 ani fiind condamnat pentru trafic de droguri sau conducerea fără permis a unui vehicul. Dar prin gestul său șocant de acum doi ani s-a făcut „remarcat” și în Germania.\n\nIncidentul tragic a avut loc pe 31 martie 2022, într-un orășel din Republica Federală, când românul, originar din Constanța, și-a omorât cu bestialitate iubita. Cunoscuții bărbatului susțin că acesta a abuzat-o fizic în mod repetat pe tânără.\n\nMotivul crimei din ziua fatidică ar fi fost că individul a ratat autobuzul către locul de muncă și și-a descărcat furia asupra partenerei sale de viață. Individul și-a lovit victima cu o brutalitate extremă.\n\nMai exact, potrivit anchetatorilor nemți, pe fondul stării de nervozitate, Emrah Jean Cămătar a lovit-o cu putere pe victimă în zona capului, astfel că aceasta s-a prăbuşit la podea, a căzut pe partea din spate a capului şi a suferit un traumatism cranio-cerebral. În plus, românul a lovit-o pe tânără cu mâinile şi picioarele în zona abdomenului, cu o asemenea forţă, încât aceasta a suferit o ruptură intestinală şi o ruptură a ţesutului conjunctiv al intestinului subţire.\n\nEmrah Jean Cămătar ar fi solicitat ajutorul medicilor, doar că la patru ore după atacul furibund, ceea ce a fost mult prea târziu. Toate agresiunile i-au fost fatale tinerei de 18 ani, care a decedat a doua zi după incident.\n\nDupă toate cele întâmplate, individul a reușit să fugă în România. Individul a fost condamnat, pe numele lui fiind emis un mandat european de arestare. A fost depistat la Constanța și extrădat.\n\nDoar că, zilele trecute, pe rolul Curții de Apel Constanța a fost înregistrat un dosar cu obiectul „recunoaşterea hotărârilor penale sau a altor acte judiciare străine (Legea 302/2004)”, în urma căruia magistrații au luat act de faptul că Emrah Jean Cămătar a fost de acord să fie transferat în România pentru continuarea executării pedepsei de 10 ani închisoare.\n\n„Admite sesizarea formulată de Parchetul de pe lângă Curtea de Apel Constanţa. Ia act că persoana condamnată Cămătar Emrah-Jean a fost de acord să fie transferată în România. Dispune recunoaşterea şi executarea în România a pedepsei de 10 ani închisoare, aplicată persoanei condamnate Cămătar Emrah-Jean prin sentinţa nr. 140 Ks – 103 Js 294/22 – 5/22 pronunţată la data de 30.01.2023 de Tribunalul Regional Kleve din Germania (definitivă la data de 05.05.2023). Dispune transferarea condamnatului Cămătar Emrah-Jean într-un penitenciar din România pentru continuarea executării pedepsei de 10 ani închisoare”, se arată în minuta judecătorească.\n\nSentința nu este definitivă! Întrebarea se pune de ce acest ping-pong între autoritățile române și cele germane cu acest infractor de temut?\n\nÎntre timp, familia tinerei ucise este în stare de șoc și cere dreptate în fața autorităților. Cazul lui Emrah-Jean atrage atenția asupra necesității unor măsuri legale mai stricte împotriva recidiviștilor și a infractorilor violenți.",
        "label": "Germania"
    },
    {
        "title": "Se anunță temperaturi record în Germania! - GermaniaMea.ro",
        "content": "Vremea şi clima sunt într-o continuă schimbare, iar traiectoria este pe o pantă ascendentă în ceea ce privește temperatura globală. Desemnate cea mai caldă lună februarie și lună martie de când au început măsurătorile în Germania, în 1881, aprilie debutează și ea cu temperaturi atipice pentru această perioadă.\n\nDupă ce săptămâna a început cu furtuni și cantități însemnate de averse, precum și rafale puternice de vânt, mercurul este programat să crească în weekend-ul care urmează, aducând noi niveluri record în Republica Federală.\n\nAșa că cei care locuiesc în Germania sunt îndemnați să-și împacheteze hainele groase și să pună deoparte cizmele de ploaie pentru a le înlocui cu sandale și ținute de vară.\n\nPotrivit Serviciului Meteorologic German (DWD), vineri cerul va fi mai mult senin, cu câteva înnorări sporadice, termometrele arătând maxime cuprinse între 19 și 23°C. Nori mai grei se vor aduna mai mult după-amiaza. Pe alocuri ar putea fi ploaie slabă și averse izolate.\n\nZiua de sâmbăta, în schimb, va fi însorită, mercurul urcând la maxime de 25 - 30°C. Aerul deosebit de cald intră prin vestul Germaniei, și se va stabiliza în special în sudul Germaniei. Doar praful din Sahara, care mai traversează încă Europa, e posibil să mai dea unele bătăi de cap.\n\nAstfel, în nordul extrem și nord-est sunt așteptate de la 19 la 24 de grade Celsius, iar pe zona Rinului de Sus - Freiburg și în unele părți din Bavaria – termometrele vor urca până la 29 - 30 °C. În cea mai mare parte a teritoriului, vântul va sufla moderat.\n\n„Asta nu s-a mai întâmplat niciodată”, a spus meteorologul Michaela Koschak, citată de TheLocal.de.\n\nRecordul anterior din aprilie pentru temperaturi ridicate a fost stabilit în 2018, iar acum ar putea fi depășit.\n\nPotrivit prognozei, duminica va fi doar puțin mai rece, cu temperaturi maxime de până la 26 de grade și cer în mare parte senin, mai ales în Renania de Nord-Westfalia și Renania de Nord-Palatinat până la Mecklenburg-Pomerania de Vest și Schleswig-Holstein. Temperaturi maxime între 24 și aproape 30 de grade se vor înregistra și în jumătatea de sud-est a teritoriului, cu vânt moderat. Cu toate acestea, după-amiaza ar putea fi averse în nord-vestul Germaniei.\n\nDe luni, 8 aprilie, vremea schimbă foaia și începe să se răcească, astfel că maximele termice nu vor mai depăși 13 grade Celsius. Noaptea aduce mulți nori pe cer și precipitații în vest până la Uckermark, dar nu sub formă de furtuni. Oricum, temperatura nocturnă nu va depăși 6°C.\n\nSpecialiștii de la Serviciul Meteorologic German estimează că până miercuri – 11 aprilie, vremea se va răci peste tot în Germania, iar soarele va fi scump la vedere. Așadar, profitați la maxim de acest weekend și faceți baie de soare!",
        "label": "Germania"
    },
    {
        "title": "Germania: Un român, reținut de poliție după ce abia fusese eliberat - GermaniaMea.ro",
        "content": "Din seria „români ce nu fac cinste țării de origine” se încadrează și cea a unui conațional care, la câteva zile după ce abia fusese eliberat în Germania, pentru comiterea unei infracțiuni, a comis o alta. Evident, a fost din nou reținut de oamenii legii.\n\nMai exact, pe 26 septembrie 2023, în jurul orei 14.15, o tânără de 26 de ani, aflată în Gara Centrală din Hamburg, s-a adresat anchetatorilor civili din cadrul Poliției Federale și a depus un denunț împotriva unei persoane necunoscute, reclamând un furt. Polițiști au vizionat imediat înregistrările video stocate pe camerele de supraveghere corespunzătoare din gară. Momentul infracțiunii și suspectul erau clar vizibili pe înregistrările video.\n\n„Datorită materialului fotografic relevant, anchetatorii civili ai poliției federale au lansat o căutare țintită și au reușit să-l aresteze imediat pe suspect, la aproximativ trei ore după infracțiunea comisă la Steindamm”, se arată într-un comunicat de presă al Inspectoratului Federal de Poliție Hamburg, potrivit presseportal.de.\n\nAstfel, pe înregistrările video surprinse de camerele de supraveghere, se vede cum un bărbat de 36 de ani, care în urma cercetărilor s-a aflat că e de naționalitate română, a jefuit-o pe tânără, de la care a sustras un iPhone în valoare de peste 1.000 de euro, aflat în buzunarul exterior al jachetei.\n\nUlterior, s-a descoperit că bărbatul, care era cunoscut poliției pentru infracțiuni de proprietate, fusese eliberat din închisoare pe 13 septembrie 2023, unde executase deja o pedeapsă.\n\nÎn acest context, Poliția Federală a lansat încă o dată un avertisment împotriva hoților de buzunare:\n\n„Fii vigilenți și purtați portofelele și telefoanele mobile doar în buzunarele interioare închise. Obiectele de valoare și telefoanele mobile nu ar trebui să fie purtate în buzunarele exterioare ale pantalonilor sau jachetelor; acest lucru le face munca mai ușoară hoților de buzunare să pună mâna pe pradă. Ingeniozitatea hoților de buzunare nu cunoaște limite; raportați fiecare furt”, se mai arată în documentul de presă.\n\nCel mai probabil, hoțul român se va alege cu o pedeapsă de minim 16 luni de închisoare pentru că este cunoscut cu antecedente penale. Pe numele acestuia autoritățile judiciare din Germania au emis un mandat european de arestare solicitând extrădarea după ce-și va ispăși pedeapsa, pentru comiterea infracţiunii de furt.\n\nUnii infractori chiar intenționat își reiau vechile metehne pentru că preferă viața bună din închisorile din Germania, decât în cele din România. Zilele în care deținuții erau hrăniți numai cu pâine și apă sunt de mult apuse. Acum sunt preparate pe toate gusturile. Iar activitățile de reintegrare sunt chiar recreative.",
        "label": "Germania"
    },
    {
        "title": "Evenimente de neratat în Germania, în luna iulie - GermaniaMea.ro",
        "content": "În iulie se dă startul festivalurilor de vară în Germania și există o mulțime de motive pentru a vă bucura de vremea însorită.\n\nDe la festivaluri rafinate de vin la petreceri nebunești pe străzile Republicii Federale, iată 11 evenimente pe care ar fi păcat să le ratezi.\n\nLuna iulie începe cu un moment culminant pentru fashioniste - Săptămâna Modei - și nu există loc mai bun pentru aceasta decât Berlinul modern și inovator. Ca întotdeauna, evenimentul îi va prezenta pe cei mai emergenți designeri contemporani, precum Avenir, Ewa Herzog și Rianna și Nina care își vor prezenta noile stiluri în acest an.\n\nPe lângă lista obișnuită de evenimente VIP pe podium, există și câteva evenimente deschise publicului, inclusiv o expoziție despre politica modei la Das Minsk Kunsthaus din Potsdam și o sărbătoare a modei din Tokyo și Berlin la Centrul Nipono-German din Berlin.\n\nDesigur, cei care sunt bine conectați la lumea modei ar putea face rost de o invitație la unele evenimente și petreceri de pe covorul roșu, pe tot parcursul săptămânii.\n\nOricine are chef de o băutură care să-l răcorească într-una dintre cele mai faimoase regiuni viticole din Germania ar trebui să viziteze festivalul vinului de anul acesta din Freiburg im Breisgau.\n\nAmplasat aproape Freiburg Münster, în inima pitorească a Altstadt, festivalul va prezenta cele mai bune creații ale cramelor și podgoriilor locale, alături de momente muzicale și divertisment.\n\nDupă cum se obișnuiește, evenimentul de cinci zile va fi inaugurat de o Regină locală a Vinului - Weinkönigin , cu alaiul ei de prințese, iar un talentat bucătar din Freiburg va servi delicatese regionale precum Kasespätzel și Wurstsalat.\n\nDacă ți-ai dorit vreodată să vezi Rinul în flăcări în culorile și luminile unui foc de artificii spectaculos, atunci Rhein in Flammen ar trebui să fie primul eveniment de pe lista ta.\n\nFestivalul Rhein in Flammen are loc în fiecare an, pe cursul mijlociu al Rinului, în mai multe localități și în perioade diferite. În 2024 se va desfășura nu departe de Frankfurt, Wiesbaden și Mainz, pe o porțiune a râului care este acoperită de două orașe frumoase: Bingen și Rüdesheim.\n\nMuzică și băuturi răcoritoare vor fi disponibile în cele mai bune locuri de vizionare, dar dacă doriți cu adevărat o priveliște spectaculoasă a Rinului aprins de focuri de artificii, călătoria cu barca poate fi o experiență de neegalat.\n\nOrașul idilic Dinkelsbühl, din landul Bavaria, merită vizitat în orice perioadă a anului, iar festivalul popular Kinderzeche este momentul în care totul prinde viață aici.\n\nTradus ca „Sărbătoarea Copiilor”, festivalul Kinderzeche datează din timpul Războiului de 30 de ani, din secolul al XVII-lea, când se pare că cei mici au salvat orașul istoric de la asediu, implorând milă unui colonel suedez.\n\nChiar și în zilele noastre, copiii de toate vârstele mai fac încă reconstituiri ale acestui moment, în fiecare zi de duminica și luni, pe tot parcursul lunii iulie, în timp ce adulții se îmbracă în straie tradiționale și poartă flori pentru a sărbători moștenirea orașului lor.\n\nAmplasat pe malul râului Rin, în animatul oraș Düsseldorf, Rhinekirmes este practic un mare târg de distracție și un festival popular, cu corturi de bere, mâncare stradală și focuri de artificii.\n\nÎn acest an, vizitatorii de la Kirmes se vor putea bucura de rollercoaster-uri, cum ar fi Alpina Bahn și Eurocoaster, ca să nu mai vorbim de uriașa roată panoramică Bellevue și de o nouă atracție de realitate virtuală numită Dr. Archibald: Master of Time.\n\nLegendara paradă de Pink Monday – Lunea Roz, care este rezervată comunității LGBTQ+, va avea loc pe 15 iulie, în timp ce focurile de artificii care anunță finele târgului vor începe vineri, 19 iulie, la ora 22:30.\n\nDesfășurat pe cele mai mari stadioane din Germania, turneul de fotbal Euro 2024 a fost o călătorie incredibilă până acum, iar entuziasmul va culmina cu meciul de final de pe 14 iulie.\n\nÎn această etapă, este încă greu de spus care echipe ar putea merge până la capăt, deși Germania, Franța, Spania și Portugalia sunt în prezent printre favorite. Oricine va ajunge în finală, Stadionul Olimpic din Berlin va găzdui un adevărat spectacol duminică, la ora 21.\n\nDacă sunteți un fan al tuturor lucrurilor medievale, veți adora fastul și spectacolul oferite la Turneul Cavalerilor de anul acesta, sau Rittertournier , în orașul Kaltenberg din Bavaria Superioară.\n\nÎn decorul înconjurat de dealuri al Castelului Kaltenberg, vizitatorii pot păși în lumea regalității medievale și se pot bucura de muzică, momente de jonglerie și un spectacol palpitant care va testa curajul multor cavaleri.\n\nTurnirurile se vor desfășura în zilele de vineri, sâmbătă și duminică pe parcursul a trei weekend-uri din iulie, iar vizitatorii nu vor duce lipsă nici de bere, mâncare și divertisment pentru întreaga familie în toată grădina edificiului.\n\nKöln are una dintre cele mai mari și mai vibrante comunități LGBTQ+ din țară, iar dragostea orașului pentru carnavaluri și petreceri stradale face din Pride un eveniment la care merită să iei parte.\n\nFestivalul de stradă uriaș și plin de culoare începe la Heumarkt, Alter Markt, Gürzenichstraße und Elogiusplatz pe 19 iulie, la ora 16:00 și se desfășoară pe tot parcursul weekendului până duminică seara. Aici veți puteți găsi trei scene în aer liber, precum și una pentru show-uri queer, o zonă de relaxare pe plajă cu muzică mixată ca în Ibiza și o mulțime de locuri unde vei putea savura mâncare bună și băuturi.\n\nDuminică, la parada CSD vor participa aproximativ 1,4 persoane care vor traversa centrul orașului Köln, în costume exuberante și steaguri colorate pe fundaluri de hituri pop.\n\nÎn fiecare vară, decorul senin al parcului Luitpoldhain din Nürnberg găzduiește unul dintre cele mai mari evenimente de muzică clasică din Europa.\n\nÎn serile liniștite, familiile și prietenii aduc pături și se pregătesc de picnicuri pentru a-i urmări pe câțiva dintre cei mai talentați muzicieni din lume într-o atmosferă relaxată - și, unde mai pui că e și gratuit.\n\nAnul acesta, Orchestra Filarmonicii din Nürnberg va susține un concert intitulat „Große Gefühle” sau „Mari emoții”, la ora 11:00, duminică, 21 iulie, în timp ce Roland Böer, directorul orchestrei, își va face debutul prezentând atât lucrări consacrate, cât și noi, inspirate de Romeo și Julieta lui Shakespeare, la ora 20.00.\n\nDeși evenimentele Pride și CSD au loc în toată Germania în iulie, petrecerea electrizantă din Berlin este o sărbătoare care nu trebuie ratată.\n\nPe lângă dansul și ritmurile techno ce răsună pe străzi, există și o demonstrație care începe pe Leipziger Straße din Kreuzberg și se îndreaptă spre Poarta Brandenburg și Strada 17 iunie prin Schöneberg.\n\nAnul acesta, motto-ul este „Doar împreună suntem puternici – pentru democrație și diversitate”, iar organizatorii speră să sublinieze pericolele prin care partidele de extremă dreapta atacă drepturile queer.\n\nEi se vor concentra, de asemenea, pe discriminarea și violența împotriva persoanelor homosexuale și a comunității trans, precum și pentru o mai bună educație în jurul vizibilității queer și a platformelor de întâlniri, precum și pentru o mai bună incluziune în societate în general.\n\nDacă dorești un pic de cultură în perioada aceasta, nu căuta prea departe de Festivalul de Teatru Sommerweft de la Frankfurt, care reunește un amestec eclectic de teatru experimental, dans contemporan, muzică live și proiecții de filme, toate putând fi urmărite de pe băncile care străjuiesc râul Rin și admirând orizontul emblematic al Frankfurtului.\n\nCu accent pe diversitate, creativitate și unitate, festivalul prezintă artiști locali și internaționali renumiți și o listă zilnică de ateliere interactive, alături de nelipsita mâncare stradală și baruri în aer liber.\n\nFie că te plimbi de-a lungul malurilor Rinului și te bucuri de atmosferă, vei fi încântat(ă), totodată, de ideea inovatoare de a încerca ceva nou, Sommerwelt este locul perfect pentru petrecerea timpului într-o seară lungă de vară.",
        "label": "Germania"
    },
    {
        "title": "Șofer român, mort într-un accident cumplit în Germania - GermaniaMea.ro",
        "content": "La finele săptămânii trecute, un român, șofer și-a găsit sfârșitul într-un tragic accident pe autostrada A7 din Germania, regiunea Hesse de Est. Felul în care s-a petrecut accidentul este destul de bizar și asta pentru că în dimineața zilei de vineri, 10 noiembrie, conaționalul care conducea o dubă cu numere de înmatriculare nemțești, a intrat într-un TIR oprit în capătul unui ambuteiaj, informează hna.de.\n\nAccidentul a avut loc între nodurile Bad Hersfeld/West și Homberg/Efze și a fost declanșat de un blocaj în trafic rezultat din avarierea unui alt vehicul.\n\nColiziunea violentă a fost fatală șoferului român în vârstă de 47 de ani, rezident în Hanovra. Acesta a rămas blocat între fiarele contorsionate ale cabinei, iar încercările de resuscitare au fost în zadar, fiind declarat decedat de echipele de intervenție sosite la locul accidentului.\n\nÎn urma cercetărilor de la fața locului, polițiștii au descoperit că, din motive necunoscute, cel care conducea duba nu a frânat absolut deloc.\n\n„Fie o problemă medicală, fie un moment de neatenție se află la originea tragediei”, au declarat pentru presa germană apropiați ai victimei, excluzând un act suicidal.\n\nPe lângă pierderea tragică a unei vieți omenești, coliziunea de pe A7 a provocat pagube materiale importante. Polițiștii estimează prejudiciul produs la aproximativ 35.000 de euro, mai arată sursa citată.\n\nAutoritățile locale au intervenit în cel mai scurt timp, dar pentru ore bune, autostrada a trebuit să fie complet închisă pentru desfășurarea operațiunilor de salvare și curățare a zonei afectate. Pentru un timp doar o singură bandă a fost disponibilă în direcția Kassel. Traficul, care a fost direcționat pe lângă locul accidentului mortal, a fost blocat pe o distanță de nouă kilometri. Ulterior, acesta a fost deviat pe rute alternative.\n\nCu doar câteva zile înainte, un alt accident a avut loc pe A7 și s-a soldat cu mai multe persoane grav lezate. În total au fost implicate cinci vehicule și 13 persoane au fost rănite.",
        "label": "Germania"
    },
    {
        "title": "Revelion dramatic în Germania din cauza artificiilor! - GermaniaMea.ro",
        "content": "Superstițiile spun că artificiile şi petardele folosite de Anul Nou alungă spiritele rele. Doar că, din păcate, ceea ce ar trebui să aducă încredere și bucurie de Revelion, pe mulţi din Germania distracţia cu obiecte pirotehnice i-a costat chiar viața. Potrivit autorităților locale, cinci persoane și-au pierdut viața în Republica Federală, în noaptea ce marchează trecerea dintre ani, în urma unor accidente legate de manipularea necorespunzătoare a artificiilor, informează TheLocal.de.\n\nÎn landul Renania de Nord-Westfalia, în apropiere de Paderborn, un tânăr de 24 de ani a murit după ce a declanșat o rachetă pirotehnică, iar poliția locală bănuiește că victima ar fi fost chiar cea care ar fi confecționat dispozitivul.\n\nLa Oschatz, în landul Saxonia, un bărbat în vârstă de 45 de ani a murit din cauza rănilor grave la cap după ce a dat foc unei „bombe pirotehnice”. Oamenii legii susțin că obiectul în cauză era deosebit puternic și făcea parte din categoria F4, adică necesită o autorizație specială de utilizare.\n\nAcest accident subliniază riscurile imense ale manipulării ilegale sau necorespunzătoare a unor astfel de dispozitive.\n\nÎn aceeași regiune, în orașul Hartha, un alt bărbat, de 50 de ani, a murit în timp ce încerca să detoneze o bombă pirotehnică într-o țeavă. În urma exploziei, victima a suferit răni grave la cap și a decedat pe loc, conform unui purtător de cuvânt al poliției.\n\nÎn apropiere de Hamburg, un tânăr de 20 de ani a murit după ce a detonat un dispozitiv pirotehnic, în timp ce în Kremen, regiunea Brandenburg, un al cincilea bărbat și-a pierdut viața din cauza „manipulării necorespunzătoare” a unor artificii. Acest accident s-a soldat și cu rănirea a altor trei bărbați din zonă, care au fost grav afectați de explozii.\n\nAproximativ 13 ofițeri de ordine au fost răniți în urma accidentelor din acest an, inclusiv unul grav, a declarat purtătorul de cuvânt al poliției, Florian Nath.\n\nDe asemenea, alte 330 de persoane au fost reținute în noaptea de Revelion la Berlin, a spus poliția, dar, spre deosebire de anii precedenți, „nu au existat violențe sau incidente majore”, au adăugat aceștia.\n\nClinica de accidente din Berlin (UKB) a raportat că a tratat 15 persoane grav rănite la primele ore din noul an. Cinci au suferit răni grave la mâini, fețe și ochi din cauza așa-numitelor bombe cu bile, în timp ce alții și-au pierdut degete sau părți ale mâinilor sau au suferit pierderi de auz și arsuri.\n\nPetardele cu bile conțin adesea o cantitate periculos de mare de pulbere explozivă și, deși sunt interzise în Germania, pot fi importate ilegal din străinătate sau făcute acasă.\n\n„Manevrarea artificiilor neaprobate este o infracțiune și se pedepsește cu închisoare de până la trei ani sau cu amendă”, scrie Ministerul Federal de Interne pe site-ul său. „Dacă oamenii sau animalele sunt puse în pericol cu ​​bună știință, se poate aplica o pedeapsă cu închisoarea de până la cinci ani”. Se poate aplica și o amendă de până la 50.000 de euro, mai precizează sursa citată.\n\nÎntre timp, Asociația de Pirotehnică din Germania a criticat comerțul înfloritor cu artificii ilegale și a dat vina pe astfel de dispozitive explozive pentru numeroasele răni grave din noaptea de Revelion.\n\nPe de altă parte, o serie de politicieni au cerut măsuri urgente. Burkard Dregger, purtătorul de cuvânt al CDU pentru politica interioară în parlamentul de la Berlin, a subliniat necesitatea unor controale mai stricte la frontieră pentru a preveni importul de artificii interzise din Europa de Est.",
        "label": "Germania"
    },
    {
        "title": "Ce ar trebui să știi dacă vrei să demisionezi în Germania? - GermaniaMea.ro",
        "content": "Te afli în situația în care poate vrei să renunți la actualul job din Germania pentru că a-ți găsi un altul mai bun/potrivit. Sau poate ai decis să treci la freelancing sau, pur și simplu, ai economisit pentru un an sabatic autofinanțat pe o insulă pitorească.\n\nIndiferent de planurile pe care le ai, există niște pași de urmat - tipic în Bundesrepublik, de altfel – în momentul în care vrei să renunți la locul de muncă actual. Și dacă nu te reangajezi imediat, ai putea chiar să fii eligibil pentru a beneficia de indemnizația de șomaj, în ciuda renunțării voluntare la locul de muncă.\n\nIată ce e de făcut mai departe...\n\nChiar dacă ești dezamăgit de angajatorul tău actual și visezi să faci ca în filme, aruncându-i în scârbă o hârtie pe care scrie cu litere mari „DEMISIE” într-o sală plină de angajați care te aplaudă, poate ca n-ar fi tocmai în regulă.\n\nCa în multe alte țări, și în Germania este o regulă - să programezi mai întâi o conversație amicală (numită oficial Kündigungsgespräch , sau interviu de reziliere contractuală ) cu managerul tău direct - în mod ideal, față în față, dar și unul via online e de acceptat în situații ca în perioada post-Covid.\n\nFii pregătit să explici motivele pentru care pleci, dar evită abordarea negativă. Mai degrabă, exprimă-ți recunoștința pentru ceea ce ai obținut în urma jobului avut - fie că este vorba despre noi abilități sau colegi - și propune modalitatea în care vrei să-ți închei sarcinile rămase înainte de a pleca (care, în cele mai multe cazuri, ar trebui efectuate la cel puțin o lună distanță).\n\nOK, ai trecut de etapa în care ai făcut anunțul cu cât mai puține poticniri verbale incomode. Acum îți poți lua ceva mai mult timp pentru a formula o scrisoare oficială. Aliniatul 623 din Codul civil german spune că trebuie să faci acest lucru pentru ca încetarea de drept să fie făcută în mod oficial.\n\nReține că aceasta nu poate fi sub formă de e-mail, ci mai degrabă trebuie să fie o scrisoare oficială structurată care să includă adresa firmei în colțul din stânga sus, urmată de dată și subiect, de obicei Kündigung meines Arbeitsvertrags (Anularea contractului meu de muncă).\n\nDe asemenea, poți scrie un „ vom ” (de la) la sfârșit, indicând data exactă la care intenționezi să pleci și, în mod ideal, să fi discutat deja cu șeful tău direct.\n\nCa și în cazul conversației tale inițiale cu supervizorul tău, păstrează conținutul politicos și expune în mod concret motivele pentru care ai părăsit postul. Dacă ai nemulțumiri, companiile mai mari pot oferi un interviu de plecare, un moment optim pentru a le prezenta.\n\nUnele contracte vor specifica zilele de preaviz necesare înainte de a renunța la locul de muncă. Dar când nimic nu este în scris, legea germană prevede că un angajat trebuie să dea un preaviz de cel puțin patru săptămâni, începând cu data de 15 sau la sfârșitul lunii. Excepție de la această regulă este pentru angajații aflați în perioada de probă lungă de 6 luni, în care se acceptă o perioadă de notificare de două săptămâni, indiferent de ziua lunii.\n\nNumai în circumstanțe extreme, de exemplu, dacă un angajator maltratează un angajat sau face ceva ilegal, este permisă un Kündigung fristlose (încetare fără termen).\n\nAșadar, ai urmat toți pașii pentru a te asigura că Kündigungsbrief (scrisoarea de reziliere) este acceptată de șeful tău, dar ar trebui să te asiguri că este primită și fizic în primul rând. O poți trimite managerului sau departamentului de resurse umane prin poștă ca recomandată sau o poți înmâna personal. În scrisoarea în sine, puteți cere și confirmarea primirii.\n\nVerifică câte zile de vacanță ți-au mai rămas\n\nUltima ta zi la birou (chiar și în sistem telemuncă/ Das Homeoffice ) nu este neapărat ultima ta zi oficială: asigură-te că ai verificat cu departamentul de resurse umane câte zile de concediu plătite mai ai, deoarece acest timp va trebui luat în evidență în perioada de notificare. În mod alternativ, angajatorul tău îți poate permite să fii plătit pentru orice zi de concediu neluată dacă preferi bani în plus la pachetul final de salariu, decât să-ți iei zilele de vacanță înainte de a părăsi locul de muncă.\n\nPlanifică-ți timp pentru locuri de muncă viitoare\n\nÎn Germania, ai dreptul legal la o scrisoare de referință ( Arbeitszeugnis ) din partea companiei de îndată ce ați făcut notificarea oficială. Apoi poți folosi această declarație pentru a aplica pentru alte joburi.\n\nDesigur, dacă ai avut o relație tensionată cu șeful tău, o astfel de scrisoare nu și-ar avea rostul. Nu poate decât să-ți pună piedici în șansele de a obține un job bun la o altă companie. Dar dacă au existat doar mici neînțelegeri într-o relație de muncă altfel plăcută, obținerea unui astfel de document din timp îți va permite să revii la șeful tău și să-i vorbești despre ce ar trebui precizat și cum ar putea fi redactată scrisoarea.\n\nSolicită ajutor de șomaj, dacă este necesar\n\nDacă ai părăsit locul de muncă în mod voluntar, Agenția Germană pentru Ocuparea Forței de Muncă impune, în mod normal, o perioadă de blocare de trei luni ( Sperrzeit ) - asta înseamnă că nu ai dreptul la indemnizație de șomaj în această perioadă. Cu toate acestea, deși nu vei primi bani de la centrul de locuri de muncă în acest timp, aceștia vor acoperi în general plățile de asigurări de sănătate.\n\nDar dacă nu începi munca la un nou angajator direct după postul anterior, va trebui totuși să te înregistrezi ca șomer cel târziu în prima zi în care nu te mai prezinți la job, indiferent de Sperrzeit, pentru a fi sigur că vei primi beneficii la timp.\n\nCel mai devreme când te poți înregistra ca șomer este cu trei luni înainte de a nu mai avea niciun angajament contractual. Dacă unul sau mai multe dintre următoarele cazuri se aplică și la tine, poți renunța la perioada Sperrzeit:",
        "label": "Germania"
    },
    {
        "title": "Românii, spaima șantierelor din Germania - GermaniaMea.ro",
        "content": "Cuprul a devenit un metal extrem de valoros și este cea mai dorita materie primă în Europa, dar nu numai. Hoții știu asta și fac tot posibilul să se îmbogățească, vandalizând stații de încărcare a automobilelor electrice, transformatoare, camioane ale diferiților furnizori minieri. Furturile de cupru se înmulțesc concomitent cu creșterea prețului acestui metal, care, alături de argint, este cel mai bun conductor electric și, prin urmare, are un rol esențial în tranziția energetică.\n\nRecent, activitatea a cel puțin 15 șantiere din Germania a fost paralizată după ce cablurile folosite la diferite operațiuni au fost sustrase. De vină, e o bandă de opt hoți români care au furat cabluri în valoare de jumătate de milion de euro.\n\nLiderul presupus al bandei a fost identificat ca fiind românul Vicontea I. (32 ani), care, împreună cu cei șapte complici ai să,i ar fi jefuit cel puțin 15 șantiere din Baden-Württemberg, Renania-Palatinat, Renania de Nord-Westfalia, Bavaria și Hesse.\n\nPrin aceste jafuri ei au paralizat și activitatea de pe șantiere de mari dimensiuni, informează ziarul german Bild.\n\nCei șapte hoți români complici sunt: Florin I. (34), Florian C. (36), Ionuț P. (23), David I. (32), Vasile P. (29), Mirel B. (22) și Andrei B. (21). Ei au crezut că dau lovitura, însă organele de cercetare penală germane au acționat la pont, le-au luat urma și le-au întocmit rechizitoriul. Banda celor opt răspunde acum în fața Tribunalului Regional din Heilbronn, fiind acuzați de furt în grup organizat.\n\nPolițiștii germani au documentat activitatea grupului de infractori și a constatat că aceștia vindeau marfa furată atât pe plan local, în Germania, mai ales colectorilor de fier vechi din Essen, cât și în Olanda.\n\n„Aceștia distrugeau izolația cablurilor de pe șantiere pentru a extrage metalul, pe care apoi îl valorificau. (...) În timpul furturilor, izolația cablurilor era adesea îndepărtată cu ajutorul cuțitelor utilitare. Motivul: doar cuprul din interiorul cablurilor are valoare”, a explicat procurorul modul de lucru al românilor.\n\nPotrivit acestuia, hoții mutau gardurile de protecție ale șantierului între orele 15.00 și 5.00 dimineața și astfel ajungeau pe terenul de construcție. Acolo, îndepărtau izolația cablurilor de aproximativ 10 centimetri grosime. Cel mai probabil, de aici dispăreau cu „prada” cu ajutorul unor vehicule de mari dimensiuni\n\nAnchetatorii germani au depistat că această bandă de români a fost pusă pe picioare în urmă cu aproximativ un an, când a și dat prima lovitură, furând cabluri în valoare de mai bine de 20.000 euro.\n\nDe pe un șantier din Heilbronn au fost furați 428 de metri de cablu de cupru, iar în Romerstein (Baden-Württemberg) – 400 de metri. Pe șantierul autostrăzii „Enztalquerung” de lângă Pforzheim, valoarea prăzii a fost de 53.000 de euro, iar pe un șantier din Stuttgart, de „doar” 40.000 de euro.\n\nSumele menționate se referă strict la costurile materialelor furate, nu și la daunele care decurg din sistarea forțată a lucrărilor pe aceste șantiere și care depășesc, adesea, sute de mii de euro.\n\nSpre exemplu, pe șantierul Allianz din S-Vaihingen, furtul de cabluri a cauzat chiar un blocaj total al lucrărilor, ceea ce a generat pierderi de un sfert de milion de euro, mai relatează presa germană.\n\nProcesul celor opt români continuă pe 29 noiembrie. Din modul în care se desfășoară procesul, un verdict în acest caz este așteptat în februarie 2025.",
        "label": "Germania"
    },
    {
        "title": "Ce trebuie să știi despre Paștele 2023 din Germania? - GermaniaMea.ro",
        "content": "Paștele este una dintre cele mai importante sărbători anuale creștine și este comemorată pe măsură și în Germania - o țară predominant protestantă și catolică. Anul acesta, lucrurile se vor desfășura în împrejurări mai favorabile întâlnirilor cu familia extinsă și prietenii, după doi ani de restricții impuse de pandemia de coronavirus. Și totuși... iată la ce să fii atent(ă) zilele acestea, pe perioada sărbătorilor pascale din Germania!\n\n[ Acest articol este realizat de GermaniaMea.ro -\n\nun site pentru românii care caută de muncă în Germania . ]\n\nUn Crăciun alb este ceva obișnuit (și chiar dorit de unii), dar majoritatea oamenilor din Germania s-ar descurca cu plăcere și fără un Paște alb. Karwoche (Săptămâna Mare) va fi rece, iar în unele regiuni ar putea fi chiar și un strat subțire de zăpadă de sărbătorile pascale de anul acesta, spun meteorologii, potrivit TheLocal.de.\n\nAceștia prezic că, în unele părți ale Bundesrepublik, mercurul termometrelor poate coborî la pragul de îngheț pe timpul nopții în Duminica Paștelui (9 aprilie) și în ziua de Luni a Paștelui (10 aprilie).\n\nPotrivit expertului meteorologic, Jan Schenk, situația meteo din Germania va fi împărțită în două în următoarea perioadă, pe parcursul zilei. În timp ce aerul cald va ajunge în partea de vest a țării, făcând posibile temperaturi de până la 20°C pe alocuri, vremea va rămâne relativ rece în estul Germaniei, cu temperaturi de maxim 10°C.\n\nÎn partea de est a Munților Metaliferi din Saxonia, este posibil ca precipitațiile să se transforme în zăpadă, a scris Serviciul Meteorologic German (DWD) în raportul său de ieri.\n\nÎn întreaga țară vremea va fi mohorâtă pe parcursul weekendului prelungit de patru zile. Doar ocazional și în anumite zone soarele va avea șansa să apară pentru câteva momente.\n\nÎn Duminica Paștelui, este de așteptat ca Berlinul să înregistreze maxime de 11°C, 10°C vor fi în Munchen, 12°C în Hamburg și 14°C în Koln.\n\nDin punct de vedere istoric, zăpada în weekendul de Paște în Germania este o întâmplare rară. Potrivit evaluărilor făcute din 1950 până în 2020 de către serviciul meteorologic Kachelmannwetter, ultima dată când Germania a văzut zăpadă în Duminica Paștelui a fost în 2013. La momentul respectiv, în Munchen, stratul de zăpadă avea o grosime de 1 cm, în timp ce la Berlin ajungea chiar și la 9 cm.\n\nAnul 2023 a stabilit deja un record în ceea ce privește precipitațiile, Germania cunoscând cel mai ploios martie din ultimii 20 de ani.\n\nRepublica Federală a raportat, de asemenea, temperaturi neobișnuit de calde la începutul anului, cu până la 22 de grade Celsius înregistrate în unele părți ale țării în noaptea și ziua de Revelion.\n\nAșadar, se pare că germanii vor avea un Paște mai rece decât sfârșitul anului - un eveniment ciudat.\n\nAvând în vedere că milioane de germani doresc să „evadeze” și să profite la maximum de weekendul prelungit cu ocazia Paștelui Catolic, sunt așteptate întârzieri și cozi pe drumurile din mai multe zone ale țării. Mulți vor călători cu mașina de Paște pentru a face excursii scurte sau pentru a vizita rudele - în special azi, de Gründonnerstag (Joia Mare), drumurile sunt de așteptat să fie pline.\n\nAsociația Germană de Automobile (ADAC) avertizează șoferii să fie pregătiți pentru durate de călătorie mai lungi începând de joi, 6 aprilie și până pe 10 aprilie, inclusiv, în special în Renania-Palatinat, Saxonia-Anhalt, Bremen, Saxonia Inferioară, Mecklenburg-Pomerania de Vest și Saarland, când luni marchează sfârșitul vacanțelor școlare.\n\nÎn prezent, există peste 1.000 de șantiere de construcție de autostrăzi în Germania, așa că, oriunde te-ai afla în țară, probabil că te vei confrunta cu ambuteiaje la un moment dat.\n\nDeși sindicatul de transport feroviar EVG și sindicatul de servicii Verdi au declarat că se vor abține de la acțiuni sociale asupra activității căilor ferate în weekendul de Paște, în unele părți ale țării se vor înregistra, în continuare, destul de multe perturbări ca urmare a lucrărilor de construcție și a volumului mai mare de pasageri.\n\nDeutsche Bahn a închis una dintre cele mai importante conexiuni din regiunea de vest a Ruhr pentru o perioadă de două săptămâni, din 31 martie până pe 14 aprilie, pentru lucrări de construcție. Drept urmare, toate serviciile feroviare dintre Essen și Duisburg sunt suspendate și multe trenuri locale și de lungă distanță între Essen, Bochum și Dortmund și între Düsseldorf și Duisburg au fost anulate, pasagerii fiind nevoiți, în majoritatea cazurilor, să apeleze la autobuz.\n\nPotrivit Deutsche Bahn, vor exista modificări la orarul normal pe următoarele linii în perioada sărbătorilor de Paște: RE1, RE2, RE3, RE6, RE11, RE14, RE19, RE42, RE44, RE49, RB33, S1, S3 și S9.\n\nDe asemenea, drumurile de la Dortmund la Münster și de la Oberhausen la Arnhem în Olanda sunt închise în perioada sărbătorilor de Paște din cauza lucrărilor de construcție.\n\nLucrările de renovare din regiunea Rin-Main din nordul Hessei sunt, de asemenea, probabil să cauzeze probleme călătorilor feroviar, deoarece două linii centrale sunt închise din cauza lucrărilor de construcție.\n\nLinia ICE de la Kassel la Fulda va fi complet închisă timp de opt luni, de la 1 aprilie - afectând rute pe distanțe lungi precum conexiunea nord-sud de la Hamburg la Munchen.\n\nÎn Munchen, Deutsche Bahn va desfășura lucrări de construcție pe linia principală S-Bahn în weekendul de Paște, care vor avea ca rezultat modificări și anulări ale orarului în perioada 6 - 11 aprilie.\n\nCe se întâmplă cu transportul aerian?\n\nDeși grevele aeroporturilor vor fi, de asemenea, suspendate în weekendul de Paște, se așteaptă ca majoritatea aeroporturilor din întreaga țară să fie pline, deoarece multe aerogări se pregătesc pentru prima mare avalanșă de călători, de sărbători, a anului pe fondul lipsei continue de personal.\n\nAeroportul din Hamburg se așteaptă la aproximativ 270.000 de pasageri pe zi în timpul sărbătorilor de Paște și oferă călătorilor opțiunea de a rezerva un interval fix de 15 minute pentru verificări de securitate prin intermediul site-ului web al aeroportului înainte de plecare.\n\nAeroportul din Munchen se așteaptă la aproximativ 100.000 de pasageri în fiecare zi, de vineri până duminică, iar aeroportul din Frankfurt este programat să primească aproximativ 180.000 de pasageri. Prin urmare, pasagerii sunt sfătuiți să sosească la aeroport în timp util înainte de plecare, cu bagajele de mână bine sortate.\n\nVânzările cu amănuntul de Paște în Germania sunt de așteptat să se ridice la 2,2 miliarde de euro în acest an, mai mult de 40% dintre cumpărători plănuind să cheltuiască pe produse sezoniere pentru a marca această sărbătoare, arată cel mai nou sondaj al Asociației Germane de Retail (HDE), potrivit www.esmmagazine.com.\n\nDirectorul general HDE Stefan Genth a comentat: „Paștele este un stimulent important pentru vânzări pentru multe companii comerciale, mai ales când vine vorba de produse alimentare.”\n\nAproximativ 78% dintre respondenții care plănuiesc să cheltuiască de Paște au spus că intenționează să ofere cadouri în perioada respectivă, ceea ce indică popularitatea ouălor de Paște și a iepurașilor de ciocolată. Alte achiziții populare de Paște includ flori, jucării și decorațiuni.\n\nÎn medie, consumatorii care merg la cumpărături de Paște cheltuiesc 40 euro pe cap de locuitor, a menționat HDE. La sondaj au participat puțin peste 1.000 de consumatori din Germania.\n\nÎn luna februarie a acestui an, un sondaj al institutului GfK a arătat că sentimentul consumatorilor germani se va îmbunătăți pentru a cincea lună consecutiv în martie, odată cu scăderea prețurilor la energie.",
        "label": "Germania"
    },
    {
        "title": "Germania va opri ultimele centrale nucleare! - GermaniaMea.ro",
        "content": "Germania își va închide cele trei centrale nucleare rămase, sâmbătă, pariând că își poate îndeplini ambițiile ecologice fără energie atomică, în ciuda crizei energetice cauzate de războiul din Ucraina.\n\nNorul de abur alb care s-a ridicat din 1989 peste râul din Neckarwestheim, lângă Stuttgart, va fi în curând o amintire îndepărtată, la fel ca și complexul Isar 2 din Bavaria și uzina Emsland din nord.\n\nÎntr-un moment în care multe țări occidentale intensifică energia nucleară în tranziția lor către surse de energie mai ecologice, cea mai mare economie a Europei își menține cu hotărâre planurile -- deși nu toată lumea este de acord.\n\nGermania caută să elimine treptat energia nucleară din 2002, dar decizia a fost accelerată de fostul cancelar Angela Merkel în 2011, după dezastrul de la Fukushima din Japonia.\n\nFukushima a arătat că „chiar și într-o țară de înaltă tehnologie precum Japonia, riscurile energiei nucleare nu pot fi controlate în siguranță”, a spus Merkel la acea vreme.\n\nDecizia de ieșire a fost populară într-o țară cu o mișcare antinucleară puternică alimentată de temerile legate de conflictul Războiului Rece și de dezastre precum Cernobîl.\n\nDar invazia Ucrainei de către Rusia în februarie 2022 a amenințat să răstoarne planurile, punând capăt gazului rusesc ieftin și aruncând țara într-o criză energetică fără precedent.\n\nȘaisprezece reactoare au fost închise în Germania din 2003.\n\nCele trei centrale finale au furnizat 6% din energia Germaniei anul trecut, comparativ cu 30,8% din toate centralele nucleare în 1997.\n\nÎntre timp, Germania a produs 46% din energie din surse regenerabile în 2022, în creștere față de mai puțin de 25% în urmă cu un deceniu.",
        "label": "Germania"
    },
    {
        "title": "Momente de groază în Germania! Incendii și mai mulți copii răniți grav - GermaniaMea.ro",
        "content": "Poliţia germană a fost în alertă maximă în weekend-ul trecut până când au arestat un bărbat de 41 de ani care a semănat teroare în oraşul Essen, din vestul Germaniei.\n\nPotrivit presei din Republica Federală, autorul este un migrant originar din Siria care a incendiat două clădiri. În urma acestor incidente, 30 de persoane au avut de suferit, inclusiv opt copii, care sunt în stare gravă după ce au inhalat fum. Aceștia ar fi fost aruncați de la ferestre pentru a scăpa de flăcări, aterizând pe pernele așezate pe stradă, informează DW.com.\n\nServiciile de urgență au fost alertate cu privire la două incendii în clădiri rezidențiale, în cartierele Altenessen și Stoppenberg, care s-au succedat rapid, puțin după ora 17.00 sâmbătă, a precizat un reprezentant al poliției. La rândul lor, pompierii au declarat că, atunci când au ajuns la locul primului incendiu, fumul ieșea de la intrarea în clădire, iar oamenii strigau după ajutor de la ferestre.\n\nAutoritățile investighează motivele atacului și circumstanțele în care a avut loc acest act violent. Conform declarațiilor făcute autorităților, el a acționat în urma despărțirii de soția sa, ceea ce l-a împins să recurgă la violență.\n\nPe internet circulă, de altfel, o filmare cu acțiunea dramatică de salvare a unui copil aflat într-unul din imobilele incendiate. Pe imagini se vede cum mai mulți locatari au reușit să salveze o fetiță, coborând-o de pe acoperișul clădirii, unde se refugiase de teama focului.\n\nPotrivit primarului din Essen, Thomas Kufen, presupusele incendieri au fost îndreptate împotriva membrilor aceleiași familii.\n\nLa puţin timp după izbucnirea incendiilor, o camionetă a intrat în două magazine din apropiere, mai precis din zona Katernberg, provocând pagube materiale, însă fără a exista victime.\n\nPoliția locală a subliniat că aceste incidente au avut loc în intervale scurte de timp și că investigațiile sunt în curs pentru a stabili o legătură între evenimente.\n\nOricum, asupra suspectului au fost găsite cuțite și acceleratoare de incendiu, pe care le-ar fi folosit pentru a ataca locuințe și magazine asociate cu persoane care ar fi sprijinit-o pe fosta sa soție. Ancheta continuă pentru a clarifica toate detaliile legate de motivele și circumstanțele acțiunilor sale.\n\nTabloidul Bild a relatat că suspectul reținut în Essen ar fi amenințat trecătorii cu o macetă, amplificând astfel gravitatea situației, dar mai mulți bărbați au reușit să îl rețină până la sosirea poliției.\n\nSuspectul nu a comentat până acum cele întâmplate, dar era cunoscut anterior de autorități pentru amenințări și distrugerea proprietății, a declarat poliția. Procurorii au solicitat menținerea acestuia în arest pentru suspiciune de incendiere și tentativă de omor.\n\nAcest caz survine într-un moment în care Germania se află în mijlocul unei dezbateri aprinse privind imigrația, în urma unei serii de presupuse atacuri islamiste.\n\nTrei persoane au fost ucise și opt rănite într-un atac cu cuțitul în timpul unui festival de stradă în luna august la Solingen, despre care GermaniaMea.ro a relatat AICI , care ar fi fost comis de un solicitant de azil sirian și revendicat de gruparea Statul Islamic.\n\nAstfel, tensiunile în jurul politicilor de imigrație ale guvernului de la Berlin au sporit.\n\nÎn urma acestor evenimente, autoritățile germane au decis să consolideze controlul imigrației și să înăsprească legislația, inclusiv închiderea parțială a frontierelor din spațiul Schengen și impunerea unor legi mai stricte cu privire la purtarea cuțitului.",
        "label": "Germania"
    },
    {
        "title": "Îngrijorare în Germania! Criminalitatea violentă, la cel mai mare nivel - GermaniaMea.ro",
        "content": "Germania a înregistrat peste 214.000 de acte criminale violente anul trecut, primul an fără restricții legate de pandemie, potrivit statisticilor oficiale ale poliției. De altfel, per general, criminalitatea a crescut, conform datelor analizate de ziarul german Welt am Sonntag, informează DW.com.\n\nMai exact, infracțiunile violente au crescut cu 8,6%, la 214.099 de cazuri - un maxim din ultimii 15 ani. Potrivit publicației germane, a existat o creștere de aproape 7% a cazurilor de vătămare corporală periculoasă și gravă, respectiv 154.541 - cel mai mare număr înregistrat vreodată. În același timp, cazurile de vătămare corporală simplă intenționată au crescut cu 7,4%, până la 429.157.\n\nPer total, numărul infracțiunilor înregistrate în Germania a crescut la 5,94 milioane anul trecut, o creștere cu 5,5% față de 2023 și cu 9,3% mai mare decât în ​​2019, înainte de pandemie. Numărul suspecților arestați a crescut cu 7,3%, până la 2,246 milioane, iar 41,3% dintre aceștia nu aveau pașaport german.\n\nDintre persoanele fără naționalitate germană care au fost puse sub acuzare, 402.514 au fost descrise drept refugiați, solicitanți de azil și cei care au intrat ilegal în țară.\n\nÎn 2023, infracțiunea de intrare neautorizată a crescut cu 40% față de anul precedent, la 93.158 de cazuri, în timp ce infracțiunea de ședere neautorizată a crescut cu aproape 29%, până la 187.059 de cazuri. O treime dintre infracțiuni (1,971 milioane) au fost infracțiuni de furt, care au crescut cu 10,7% anul trecut.\n\nBerlinul a înregistrat cea mai mare creștere a furturilor din toate statele germane, cu o creștere de 35,2%.\n\nLandul care găzduiește capitala Germaniei s-a clasat și el în top în ceea ce privește cel mai periculos loc de locuit din punct de vedere al criminalității, urmat de Bremen, Hamburg și Saxonia Anhalt. Cu toate acestea, Bavaria rămâne cel mai sigur stat german. Numărul tuturor infracțiunilor înregistrate soluționate, unde au fost aduse acuzații, a fost de 58,4%, arată statisticile poliției.\n\nLegat de acest subiect, Herbert Reul, ministrul de Interne pentru statul de vest al Renania de Nord-Westfalia, a declarat că starea de spirit din societatea germană s-a schimbat.\n\n„Conflictele se rezolvă mai repede cu pumnii în loc de cuvinte. Siguranţa e de scurtă durată\", a declarat parlamentarul conservator.\n\nInflația, mobilitatea crescută după pandemie și migrația sunt motivele cele mai plauzibile ale creșterii criminalității în Bundesrepublik. Un fenomen care a luat amploare de la un an la altul este criminalitatea în rândul copiilor, așa cum GermaniaMea.ro a arătat AICI .\n\nDe altfel, au mai fost prezentate cazuri de crime înfricoșătoare săvârșite de copii în Germania, precum AICI sau AICI .\n\nChiar zilele trecute a avut loc un incident care a șocat populația din Republica Federală. O crimă oribilă s-a petrecut în seara zilei de 4 aprilie în zona portuară a orașului german Dortmund, printre arestați fiind patru copii de naționalitate bulgară. Dintre aceștia, doi sunt prea mici pentru a răspunde legal.\n\nPotrivit Bild.de, un bărbat a fost înjunghiat mortal de către un adolescent de 13 ani. În urma cercetărilor, a reieșit că victima este un polonez de 31 de ani fără adăpost. Un grup de patru minori cu vârste cuprinse între 12 și 15 ani și-au dat întâlnire în port pentru a se distra inhalând protoxid de azot (numit și „gaz ilariant” sau „gaz de râs”), folosit pe post de drog. Înainte de atacul fatal a existat o „dispută verbală” între victimă și copil, spun autoritățile. Situația ar fi escaladat și bărbatul ar fi fost lovit „de cel puțin 3 ori”.\n\nPolonezul a fost împins în apa rece, dar a reușit să iasă cu ultimele puteri, în ciuda rănilor grave. Odată revenit la mal, a căzut la pământ, fără viață. În timpul nopții, scafandrii au căutat în apă arma crimei, iar, pe uscat, polițiștii au folosit câini de urmă. Într-un final, cuțitul a fost găsit ascuns prin tufiș\n\nUnii martori care au asistat la atac au sunat la poliție. Cei patru minori au fugit, dar au fost opriți câteva minute mai târziu.\n\n„Cei patru arestați sunt doi copii aflați în afara răspunderii penale și doi tineri de 14 și 15 ani. Cei doi minori care nu pot răspunde penal au fost deja eliberați din custodia poliției după audieri, în timp ce adolescenții au fost reprezentați de un avocat în timpul audierilor”, a declarat procurorul principal Henner Kruse. Potrivit acestuia, decizia ca cei patru să fie aduși în fața unui judecător este puțin probabilă.",
        "label": "Germania"
    },
    {
        "title": "De ce a scăzut numărul milionarilor din Germania? - GermaniaMea.ro",
        "content": "În 2022 s-a înregistrat prima scădere a averii nete a gospodăriilor la nivel mondial de la criza financiară globală din 2008, potrivit raportului anual Global Wealth Report al UBS, informează iamexpat.de. Dar perspectivele par optimiste pentru viitor – raportul, care estimează averile deținute de 5,4 miliarde de adulți de pe 200 de piețe, arată că averea globală va ajunge la 629.000 de miliarde de dolari în următorii cinci ani.\n\nCu toate acestea, Germania se află încă la mare distanţă de primele două ţări din clasament, Statele Unite şi China. America rămâne cu mult în fruntea plutonului, milionarii săi reprezentând 38,2% din totalul mondial. Mai precis are 22,7 milioane de milionari, cât populaţia unei ţări ceva mai mari decât România. China are 6,2 milioane de milionari, adică 10,5% din totalul mondial al bogaţilor. În acest clasament, Germania se află pe locul cinci, cu 2,6 milioane de milionari.\n\nLa nivel mondial, însă, numărul milionarilor a scăzut cu 3,5 milioane anul trecut - până la 59,4 milioane la sfârşitul anului 2022 - „din cauza scăderii averii medii şi a abandonării activelor financiare”, explică raportul.\n\nÎn 2022, averea medie per adult în Germania a fost de 256.180 USD, o scădere de 14.360 USD față de cifrele din 2021, făcând republica federală a 16-a cea mai bogată țară din lume.\n\nCând vine vorba de superbogații Germaniei – și sunt destui - țara are 4% din milionarii lumii și, după Statele Unite și China, a avut al treilea cel mai mare număr de persoane cu super-averi în 2022 în valoarea netă. Asta în timp ce 21,9% din populaţia Germaniei susține că e prea săracă să-și permită un concediu, subiect despre care GermaniaMea.ro a relatat AICI .\n\nRevenind la bogăție, se estimează că un total de 9.100 de adulți din Germania aveau o avere în valoare de peste 100.000 de dolari americani la sfârșitul anului 2023.\n\nUn raport al Berliner Morgenpost din iunie a oferit o analogie utilă pentru a înțelege inegalitatea bogăției în Germania de astăzi: dacă distribuția bogăției ar determina distribuția populației în cele 16 state federale germane, jumătate din întreaga populație ar fi strânsă în al doilea stat ca mărime al țării, Saarland.\n\n„Inegalitatea bogăției este foarte pronunțată” și, în timp ce inegalitatea bogăției dintre țări s-a redus în ultimii 20 de ani, raportul din 2023 a subliniat faptul că pandemia de coronavirus și politicile aferente și au avut un impact brusc și fluctuant asupra statisticilor privind inegalitatea averii.\n\nCine e cel mai bogat neamț din lume?\n\nAntreprenorul Dieter Schwarz, în vârstă de 83 de ani, fondatorul Lidl și Kaufland, este cel mai bogat german, cu o avere estimată la 36 de miliarde de euro, conform Forbes. El i-a depășit în fruntea clasamentului pe moștenitorii BMW Susanne Klatten și Stefan Quandt, cu o avere de 33,3 miliarde de euro.\n\nSchwarz este urmat de Familia Reimann, care deține acțiuni la mai mulți producători de bunuri de larg consum. Averea lor este estimată la 34 de miliarde de euro.\n\nDieter Schwarz este un personaj extrem de discret, refuzând orice interviu despre el sau familia sa. Este căsătorit și are doi copii. Locuiește în orașul unde s-a născut, Heilbronn.\n\nÎn afara faptului că este un cunoscut multimiliardar german, despre el se ştiu foarte puţine lucruri. Schwarz a reușit să crească substanțial vânzările din zeci de mii de magazine pe care le deține și, în plus, s-a dovedit a fi de-a dreptul inspirat atunci când a făcut investiții în companii de reciclat, dar și în producția de alimente sau de hârtie.\n\nAntreprenorul a moștenit compania de la tatăl său, în anul 1977, și, de atunci, după mai multe investiții și extinderea companiei de magazine alimentare, a reușit să ajungă în topul celor mai bogați oameni din lume.",
        "label": "Germania"
    },
    {
        "title": "Român periculos, extrădat din Germania după un an de căutări - GermaniaMea.ro",
        "content": "Un infractor român periculos a fost prins în Germania și tocmai ce a fost adus înapoi în țară pentru a-și executa pedeapsa.\n\nCătălin Gheorghe Mazarache, cunoscut și ca „Dan Duru”, în vârstă de 32 de ani, se sustrăgea executării unei pedepse de 7 ani de închisoare, condamnarea fiind emisă de Judecătoria Gura Humorului, pentru o faptă comisă la Gura Humorului.\n\n„Tocmai l-am adus din Germania. (...) A săvârşit mai multe infracţiuni de furt şi de tâlhărie. Aşa cum vă spun, va rămâne în penitenciarul din România şi să ştiţi că multe persoane condamnate cred că fug din ţară şi se pot ascunde. Îi găsim pe toţi”, a anunţat Alina Gorghiu, într-un mesaj video postat, recent, pe pagina ei de Facebook.\n\nÎn vara anului 2023, Poliția Română a demarat procedura de urmărire a unui bărbat din Șcheia, județul Suceava, acesta fiind condamnat la o pedeapsă aparent severă pentru infracțiunea de tâlhărie calificată.\n\nMazarache este implicat și în dosare mai vechi de furt și tâlhărie. Acesta a comis furturi atât în țară, cât și în Irlanda. De la o vârstă fragedă, a fost implicat în furtul din locuințe, recurgând și la acte de violență pentru a-și asigura scăparea. De aici și porecla de „Duru”.\n\nMulte dintre tâlhăriile sale au avut ca țintă case din municipiul Suceava, de unde autorul a reușit să fugă cu sume considerabile de bani sau bijuterii. „Dan Duru\" a fost arestat și condamnat și pentru furturi comise în județul Neamț, tot prin spargerea de locuințe.\n\nParadoxal, cea mai recentă faptă, din decembrie 2021, care i-a adus lui Mazarache ultima condamnare, nu a fost una cu prejudiciu mare. În timp ce se deplasa spre domiciliu, la Gura Humorului, o femeie a fost acostată de un individ care a împins-o și i-a smuls poșeta în care avea un portofel cu 800 de lei și documente personale.\n\nLa câteva zile după faptă, Mazarache a fost identificat ca autorul faptei și arestat preventiv o perioadă de timp.\n\nÎn luna aprilie 2023, Cătălin Gheorghe Mazarache, a fost condamnat definitiv. Ulterior, nu a mai putut fi găsit, iar procedurile de urmărire, inclusiv în străinătate, au fost demarate. Fotografia și numele au fost afișate pe site-ul Poliției Române, la secțiunea „Urmăriți”.\n\nCamera Deputaților din Parlamentul României a adoptat marți, în calitate de for decizional, actul normativ care îi obligă pe fugarii care s-au sustras urmării penale sau executării condamnărilor să plătească cheltuielile judiciare în cazul aducerii în țară. Mai exact, statul ar urma să-și recupereze cheltuielile cu extrădarea acestora. Conform ministrului Justiţiei, Alina Gorghiu, costul pentru fiecare persoană adusă în România pentru a-și ispăși pedeapsa variază între câteva mii de euro şi 25.000 de euro, bani pe care acum îi dă statul, în timp ce fenomenul fugarilor a fost în creştere de la an la an.\n\nLegea se aplică persoanelor urmărite internaţional pentru care a fost emis mandat european de arestare, dar și persoanelor care au fugit în afara Uniunii Europene şi pentru care se desfăşoară procedura de extrădare.\n\nAceastă lege ar urma să se aplice și primarului municipiului Baia Mare, Cătălin Cherecheş, condamnat definitiv la 5 ani de închisoare. La un moment dat, el a fost cel mai căutat fugar din România și a fost prins și extrădat din Germania. Cu detalii despre acest caz GermaniaMea.ro a venit AICI și AICI .",
        "label": "Germania"
    },
    {
        "title": "Germania: Șofer român, cercetat pentru 10 tentative de omor! - GermaniaMea.ro",
        "content": "Un caz mai puțin obișnuit se află în atenția presei germane în aceste zile. Dacă la prima vedere motivul pare pueril, din păcate s-a ajuns la acuzația de tentativă de omor.\n\nDe asta se face vinovat un șofer român de camion care a trebuit să răspundă, ieri, celor zece astfel de capete de acuzare în fața tribunalului districtual din Augsburg, landul Bavaria -Germania.\n\nPotrivit sueddeutsche.de, românul Florin N., în vârstă de 49 de ani, este acuzat că a aruncat cu pietre de dimensiuni destul de mari din cabina tirului pe care-l conducea către vehiculele care veneau din sens opus, pe autostrăzile federale. Procurorii susțin că intenția șoferului, angajat al unei firme de construcții din Germania, a fost de la bun început să lovească parbrizele mașinilor și astfel să provoace accidente. În mai multe cazuri, geamurile au fost avariate sau sparte, rezultând rănirea a trei femei și un bărbat.\n\nAstfel de infracțiuni au avut loc în perioada iunie 2022 - februarie 2023 pe autostrăzile federale B2 și B17, din nordul orașului Augsburg. Parchetul susține că inculpatul a făcut aceste gesturi în mod conștient de faptul că șoferii care veneau din sens opus ar fi putut fi loviți mortal sau să fie atât de speriați încât să aibă loc accidente fatale.\n\nPe lângă tentativă de omor, românul e acuzat și de alte infracțiuni, cum ar fi comportament periculos în trafic. Când s-a produs seria de incidente în care suspectul a aruncat cu pietre, poliția și-a extins controalele de-a lungul autostrăzilor timp de câteva luni, în încercarea de a-l prinde pe autor. În cele din urmă, românul a fost reținut în februarie 2023 și pe numele lui a fost emis un mandat de arestare. La acea vreme, românul nu a comentat acuzațiile.\n\nÎn ancheta lor, polițiștii au evaluat zeci de înregistrări video (inclusiv cele ale camerelor de bord montate în interiorul mașinii), în care se vedea camionul condus de român cu puțin timp înainte ca pietrele să lovească mai multe parbrize. Pe de altă parte, oamenii legii ar fi verificat și programele de călătorie și orele de vacanță ale companiei de construcții pentru care a lucrat suspectul, astfel că rutele pe care se deplasa Florin N. se suprapuneau cu cele ale multor scene ale incidentelor.\n\nProcesul implică 12 cazuri, dar, inițial procuratura l-a acuzat pe român de 51 de cazuri de aruncare cu pietre, dintre care 26 catalogate de autorități drept tentativă de omor.\n\n„Pentru a nu supraîncărca procesul, s-a renunțat la o mare parte din acuzațiile aduse inculpatului Florin N., la cererea procurorului”, a motivat președintele de instanță, Franz Wörz, în prima zi a procesului.\n\nCe l-a îndemnat la astfel de gesturi?\n\nÎn prima zi a procesului, inculpatul a recunoscut infracțiunile de care procurorul Thomas Jungnatalh l-a acuzat în rechizitoriu.\n\nÎn apărarea sa, avocatul românului, Florian Engert, a citit o declarație pentru clientul său, în care susține că bărbatul de 49 de ani este o persoană sociabilă, dar situația s-a schimbat de când s-a instalat „singurătatea unui șofer de lungă distanță”, precum și problemele personale. Dar aceasta nu reprezintă o justificare sau o scuză, a mai spus avocatul.\n\nPe de altă parte, șoferul român nu a oferit o explicație reală și logică pentru acțiunile de care este învinuit.",
        "label": "Germania"
    },
    {
        "title": "Român, acuzat de crimă în Germania! Incredibil ce a făcut cu cadavrul... - GermaniaMea.ro",
        "content": "O crimă inspirată din filmele de groază (sau poate din legenda Meșterului Manole) a avut loc zilele trecute în Stuttgart, capitala landului german Baden-Württemberg, Germania, informează focus.de.\n\nSuspectul este un bărbat de naționalitate română, de 47 ani, iar victima este partenera sa de viață – o femeie de 48 de ani, care a fost dată dispărută de cunoscuţi pe 16 octombrie. Îngrijorați că nu puteau da de ea, aceștia au decis să ceară ajutorul autorităților.\n\nAnchetatorii l-au audiat pe român şi, pentru că bărbatul s-a încurcat în declaraţii, poliţiştii au decis, luni, 21 octombrie, să facă percheziţii în apartamentul comun al cuplului. Cel care a descoperit cadavrul a fost câinele de urmă, iar când agenţii au spart unul dintre pereţii locuinţei, au descoperit în interior cadavrul femeii dispărute.\n\n„Contextul crimei, succesiunea exactă a evenimentelor și un posibil motiv au fost inițial neclare\", a declarat un purtător de cuvânt al Poliţiei din Stuttgart.\n\nInvestigaţiile în acest sens sunt încă în curs, a precizat oficialul german.\n\nRomânul a fost imediat reținut și a fost prezentat în fața unui judecător sub acuzația de crimă. Judecătorul a decis să îl plaseze în arest preventiv, iar bărbatul rămâne în custodia autorităților.\n\n„În prezent, nu există nicio îndoială că este ea.” Cu toate acestea, nu este clar, de exemplu, dacă cei doi erau încă un cuplu la momentul crimei.\n\nVestea despre această crimă a șocat comunitatea românească din Stuttgart, iar familia femeii este devastată de la aflarea morții acesteia.\n\nO prietenă apropiată a victimei a declarat presei germane: „Nu am mai vorbit cu ea de luni bune și ne-am îngrijoram foarte tare. Nu ne-am fi gândit vreodată că ar fi putut să i se întâmple așa ceva.”",
        "label": "Germania"
    },
    {
        "title": "Gaze românești pentru Germania! Care ar fi fost miza acestui acord? - GermaniaMea.ro",
        "content": "Grupul austriac OMV a încheiat un acord cu grupul german de utilităţi Uniper privind furnizarea de gaze prin proiectul său Neptun Deep din Marea Neagră, începând din 2027.\n\nInformația a venit pe surse, citate de Reuters, părțile implicate neafișând nimic în mod oficial. Compania germană Uniper a refuzat să comenteze acest acord, iar OMV și OMV Petrom nu au oferit detalii suplimentare despre tranzacție până în prezent.\n\nPotrivit sursei citate, acordul este valabil cinci ani și vizează livrarea a 15 terawaţi-oră de gaze naturale din proiectul Neptun Deep. Totul după ce la 1 ianuarie 2025 Rusia a încetat să livreze gaze prin Ucraina precum şi după o reducere mai largă a achiziţiilor de energie ale UE din Rusia, din cauza invadării Ucrainei de către Moscova.\n\nÎn urma acestei înțelegeri, se asigură livrarea unui volum total de 1,5% din importurile de gaze ale Germaniei din 2024. Acesta reprezintă primul contract care sprijină dezvoltarea unuia dintre cele mai așteptate zăcăminte de gaze naturale din Uniunea Europeană.\n\nConform unor surse de înalt nivel din cadrul responsabililor relaţiilor romano-austriece, intrarea în Schengen a României a fost condiţionată tocmai de semnarea acestui contract de furnizare a gazului din Marea Neagra către Austria şi Germania, informează zf.ro.\n\nNegocierile cu OMV din septembrie 2023 nu s-au suprapus cu totul întâmplător peste dezbaterea legată de intrarea în Schengen, mai ales că austriecii au declarat clar ce-și doresc încă din 2022. Atunci au amânat începerea extracției în Marea Neagră, fiindcă nu le-au fost îndeplinite cerințele.\n\nÎn replică, ministrul român al Afacerilor Interne, Cătălin Predoiu, declara că prețul Schengenului este o speculație nefondată și amatoristică.\n\n„Este o speculație care arată că nu se înțelege modul în care funcționează lucrurile, nu numai la nivel european, ci și la nivelul statelor membre, cum ar fi Austria”, a declarat oficialul român.\n\nMiniștrii de Interne din Uniunea Europeană au votat pe 12 decembrie 2024, în deschiderea Consiliului JAI de la Bruxelles, admiterea deplină a României în spațiul Schengen. Decizia a fost posibilă după ce Austria și Țările de Jos, ultimele două state din UE care aveau obiecții, au renunțat la opoziția față de admiterea României, alături de Bulgaria.\n\nNeptun Deep, situat în Marea Neagră, are rezerve recuperabile estimate la 100 de miliarde de metri cubi de gaze naturale și este pe cale să transforme România într-un jucător major pe piața energetică europeană. Deși zăcământul a fost identificat în urmă cu mai bine de un deceniu, provocările legate de reglementări și investiții au întârziat dezvoltarea. OMV Petrom şi producătorul de stat Romgaz, care deţin proiectul Neptun Deep în proporţii egale, au luat decizia de investiţie în proiectul Neptun Deep în 2023.\n\nProducţia la capacitate maximă va fi de aproximativ 8 bcm anual, timp de aproximativ 10 ani, aproape dublând producţia de gaze a României. Producătorii plănuiesc să vândă gazele separat, dar, conform unei legi româneşti, guvernul va avea drept de preempţiune asupra gazului din proiect.",
        "label": "Germania"
    },
    {
        "title": "Germania: Atenție la atacurile online! Care sunt cele mai noi escrocherii? - GermaniaMea.ro",
        "content": "Era digitală aduce și un mare număr de atacuri de tip phishing - e-mailuri/mesaje frauduloase. Escrocii s-au mutat demult în mediul online și găsesc în fiecare zi noi metode să-i păcălească pe nemți. În acest sens, președintele Oficiului Federal de Poliție Criminală (BKA) încurajează persoanele care folosesc servicii de comunicare precum WhatsApp să fie vigilenți la noile tehnici de înșelătorie și să nu mizeze pe ideea că lor nu li se poate întâmpla.\n\n„Oamenii mai în vârstă și cei mai tineri sunt afectați de aceste escrocherii”, a spus oficialul BKA Holger Munch pentru Berliner Morgenpost, citat de iamexpat.de\n\nPână acum, poliția germană a înregistrat 40.000 de astfel de escrocherii în Germania, iar în doar primele opt luni ale anului 2022, șmecherii au înșelat cu succes utilizatorii de telefonie mobilă aducând prejudicii de 22 de milioane de euro.\n\n„În lumea cibernetică, tacticile escrocilor care folosesc serviciile de mesagerie se schimbă rapid, iar aceste infracțiuni nu se limitează la granițele naționale”, a declarat Munch.\n\nNumărul de incidente de infracțiuni informatice raportate pe internet a scăzut de fapt cu 6,5%, de la 146.363 în 2021 la 136.865 în 2022. Dar, în prezentarea sa recentă a cifrelor, Munch a spus că o comparație a cifrelor din 2022 cu cele din 2021 și 2020 a fost „semnificativă doar ținând cont” de impactul pe care l-a avut pandemia de coronavirus.\n\nCum să identifici o înșelătorie pe messenger-ul de WhatsApp?\n\nDe asemenea, Munch a avertizat utilizatorii că, deoarece tehnicile de înșelătorie prin mesaje se schimbă constant, acestea pot fi deosebit de greu de identificat. Cu toate acestea, președintele BKA a dat câteva sfaturi despre ce tehnici folosesc adesea escrocii.\n\nPersoanele vizate primesc adesea un mesaj de la cineva care se prezintă drept unul dintre contactele lor de încredere. Este posibil ca mesajul să spună ceva de genul „ Vechiul meu telefon este stricat. Iată noul meu număr, vă rugăm să ștergeți numărul vechi și să-l salvați pe acesta .”\n\n„ Mai devreme sau mai târziu va apărea un mesaj că au nevoie de ajutor pentru a plăti o factură urgentă și că al lor cont bancar online nu funcționează deoarece au un telefon nou ”, a spus Munch. Oamenii care sunt convinși să facă acest transfer bancar, în general, nu își mai văd banii.\n\n„Escrocii trimit aceste mesaje la grămadă și aproximativ 30% dintre solicitările lor au succes.”\n\nO nouă escrocherie prin care infractorii încearcă să fure datele persoanele ale germanilor sunt mesaje prin care sunt anunțați să acționeze căsuța vocală. „Ai un nou mesaj vocal - ascultă acum!\", sună sms-ul primit de mii de oameni, care cuprinde și un link prin care există riscul instalării unei aplicații care poate fura atât datele, cât și banii din contul bancar.\n\nPentru a vă proteja de astfel de escrocherii, Munch a sugerat să se respecte câteva reguli: să nu divulge informații personale pe WhatsApp sau pe orice alt serviciu de mesagerie, să nu deschidă linkuri și atașamente suspecte și să permită autentificarea în doi pași pentru conturile de mesagerie.\n\nAtacurile de tip phishing sunt simplu de pus în practică și extrem de eficiente. Mesajele-capcană au un enunț extrem de credibil. De cele mai multe ori infractorii cibernetici se folosesc de imaginea unor bănci sau ale unor companii extrem de cunoscute, creând pagini web foarte aproape de original. Dacă nu sunteți atenți, hackerii vă pot goli conturile în câteva minute.\n\nCele mai uzitate mesaje de tipul „eşti marele câştigător” sau „dă acest mesaj mai departe...”, pare să prindă încă în capcană utilizatori creduli.\n\nSfatul rămâne același: verificați mereu sursa reală a mesajului, evitați accesarea link-urilor din astfel de mesaje nesolicitate și nu furnizați date sensibile la cerere!",
        "label": "Germania"
    },
    {
        "title": "Criză acută de grădinițe în Germania! - GermaniaMea.ro",
        "content": "În țările din UE, până la 90% dintre copiii cu vârste cuprinse între trei și cinci ani și o treime dintre copiii cu vârsta sub trei ani merg la centre de îngrijire special dedicate. Cu toate acestea, costurile îngrijirii copiilor variază foarte mult pe continent. În Germania, spre exemplu, costul mediu anual al îngrijirii copiilor este de 1.310 euro, grădinițele – numite Kitas – percepând, de obicei, între 70 și 150 de euro pe lună, dar costul este apoi subvenționat de stat, informează Euronews.com.\n\nMai multe despre cât costă îngrijirea copiilor în landurile federale, GermaniaMea.ro a descris AICI .\n\nCu toate acestea, deși modelul de îngrijire a copiilor din Germania este invidiat de multe țări, el este departe de a fi perfect. În multe locuri din Germania, Kitas se confruntă cu personal insuficient, dar și mai puține locuri disponibile pentru cei mici. De aceea, există liste lungi de așteptare cu părinți care speră să găsească un loc pentru copilul lui la grădiniță.\n\nO anchetă parlamentară a constatat că Germania ducea lipsă de 378.000 de locuri în grădinițe ( Kitas ) pentru copii preșcolari în 2021, potrivit cifrelor Ministerului Afacerilor Familiei. Descoperirile au venit ca răspuns la o anchetă parlamentară a Partidului de Stânga, de opoziție, transmisă presei germane duminică, potrivit DW.com.\n\nPurtătorul de cuvânt al Partidului de Stânga pentru politicile privind copiii și tineretul, Heidi Reichinnek, a condamnat lipsa de acțiune a guvernului federal în privința acestui aspect. Ea a spus că, în ciuda faptului că au dreptul legal la îngrijire de la vârsta de 1 an, copiilor din Germania „li se refuză șansa de educație timpurie și de învățare socială”.\n\n„Dar în loc ca guvernul federal să vadă aceste cifre ca un motiv pentru a sprijini municipalitățile și statele în mod corespunzător în extinderea centrelor de zi, ei se sustrag și mai mult de la responsabilitate”, a spus Reichinnek.\n\nEa a spus că ancheta parlamentară a arătat că guvernul federal a oferit doar 2,8 miliarde de pentru construirea de noi centre de zi în Germania. Potrivit lui Reichinnek, aproape 50 de miliarde de euro erau necesare anual pentru a satisface cererea actuală de centre de zi. Reprezentantul Partidului de Stânga a adăugat că, în opinia sa, sistemul subfinanțat cronic este aproape de colaps.\n\nÎn absența unei finanțări federale suplimentare, municipalitățile locale și statele federale au fost lăsate să se ocupe singure, a spus Reichinnek.\n\nDecalajul dintre cerere și capacitatea din grădinițe pare cel mai acut în partea de vest a țării. Guvernul german estimează în prezent că între 244.000 și 310.000 de copii cu vârsta sub 3 ani vor avea nevoie de un loc de îngrijire în această zonă a Republicii Federale până în 2030. În fosta Germanie de Est, care deține aproximativ o cincime din populația totală a Germaniei, se preconizează că vor fi necesare în jur de 5.600 de locuri suplimentare până în 2030.\n\nUn studiu amplu realizat de Ministerul Afacerilor Familiei în 2020 a constatat că 49% dintre părinții cu copii sub 3 ani au declarat că au nevoie de ajutor în îngrijirea copilului. Dintre aceștia, doar 24% își pot asigura numărul de ore de care au nevoie pentru a fi acoperite cu o dădacă sau la un centru de zi.\n\nCe trebuie să știe părinții străini, rezidenți în Germania, despre înscrierea copilului într-o unitate Sprach-Kita, GermaniaMea.ro a relatat AICI .\n\nDe parcă nu ar fi fost de ajuns, situația capătă și o tentă dramatică pe măsură ce s-a constatat că numărul de sesizări de abuz în centrele de zi, precum și de presupuse abateri ale angajaților a crescut anul trecut în unele state germane, potrivit unui sondaj al autorităților de supraveghere realizat de dpa.\n\nÎn 2022, în grădinițele din Berlin au fost raportate 83 de cazuri care s-au aflat la limita comportamentului ilegal față de copii – cel mai mare număr din ultimii patru ani. Acestea au inclus și cazuri suspecte, a anunțat administrația educațională.\n\nÎn apropiere de Brandenburg, au fost raportate Ministerului Educației 82 de cazuri suspectate de comportament agresiv din partea angajaților față de copii, în timp ce, în 2021, au fost 56 de cazuri.\n\nSaxonia Inferioară s-a confruntat și ea cu astfel de situații, în creștere, care au implicat loviri, comportament brutal, agresiuni sexuale sau verbale și hrănire forțată. În statele Renania și Renania de Nord-Westfalia, autoritățile au enumerat un total de 271 de cazuri de abuzuri asupra copiilor în 2022, cu 46 mai multe decât în anul precedent. În timp ce, în Turingia, au fost înregistrate mai multe agresiuni sexuale, potrivit autorităților.\n\nAsociația pentru Protecția Copilului s-a plâns că se fac prea puține cercetări. Expertul în protecția copilului Jörg Maywald susține că „de fapt, situația datelor este dificilă”.",
        "label": "Germania"
    },
    {
        "title": "Germania: Cel mai ridicat nivel de insolvențe din ultimii 15 ani - GermaniaMea.ro",
        "content": "Cu siguranță 2024, nu a fost anul Germaniei, oricât au sperat și încercat guvernanții să facă țara din nou atractivă și de interes pentru investitori. Economia nu dă semne de redresare, iar cele mai recente date privind numărul companiilor din Republica Federală intrate în insolvenţă, dau fiori reci.\n\nConform Institutului pentru Cercetări Economice din Halle (IWH), în ultimele trei luni ale anului trecut, 4.215 companii s-au declarat în incapacitate de plată, informează tagesschau.de.\n\nAstfel, au fost afectate aproape 38.000 locuri de muncă, un nivel care nu a mai fost înregistrat de la criza financiară de la mijlocul lui 2009.\n\n„La momentul crizei financiare din 2009, aveam aproximativ 1.400 de companii și corporații în insolvență pe lună. Acum am atins din nou acest nivel”, a spus Steffen Mueller, director în cadrul IWH.\n\nComparativ cu trimestrul patru din 2023, numărul insolvențelor la finalul anului trecut a urcat cu 36%.\n\nInstituția estimează că aceste evoluții negative vin doar parțial pe fondul actualei crize economice și a majorării costului energiei și a salariilor.\n\n„Anii în care s-au înregistrat dobânzi extrem de scăzute au prevenit falimentele, iar în timpul pandemiei nu s-au materializat insolvențele, în urma acordării de subvenții, cum ar fi beneficiile pentru programul scurt de lucru”, a explicat Mueller.\n\nPotrivit acestuia, majorarea dobânzilor și eliminarea subvențiilor au dus la un nivel ridicat al insolvențelor, începând din 2022.\n\nPe sectoare de activitate, cel mai semnificativ avans anual al insolvenţelor s-a înregistrat în sectorul serviciilor (47%) şi în industrie (32%).\n\nÎn ultimele luni, cele mai multe restructurări de personal înregistrate au fost în industria manufacturieră. De altfel, sectorul bancar se confruntă cu aceeași situație critică. Deutsche Bank a anunțat că în februarie va renunța la 3.500 de oameni, menționând ca scopul acestui demers este legat de îmbunătăţirea profitabilităţii.\n\n„Spirala insolvenței se apropie din ce în ce mai repede”, spune și un raport al agenției de credit Creditreform publicat în decembrie. Ceea ce este impresionant este creșterea peste medie a falimentelor în rândul companiilor mai mari cu peste 250 de angajați. Potrivit Creditreform, numărul cazurilor aici a crescut cu 44,4%.\n\nConform calculelor Creditreform, în 2024 au fost înregistrate în total aproximativ 121.300 de proceduri de insolvență, inclusiv insolvențe de consum și alte insolvențe. Aceasta corespunde unei creșteri de 10,6 la sută față de anul precedent.\n\nAnaliştii avertizează că industria Germaniei va avea dificultăţi să-şi revină, pe fondul slăbiciunii cererii globale, al dificultăţilor structurale de pe plan intern şi incertitudinilor politice din ţară şi de peste hotare.",
        "label": "Germania"
    },
    {
        "title": "Germania: Promisiunea lui Scholz după atacul sângeros din Solingen - GermaniaMea.ro",
        "content": "Atacul terorist cu cuțitul în orașul Solingen de săptămâna trecută a reorientat atenția asupra legilor Germaniei care reglementează purtarea de cuțite în public. Țara se află în stare de alertă după ce 3 oameni au fost uciși, iar alți 8 răniți grav în atacul cu armă albă comis de un sirian la festivalul din piața Fronhof și despre care GermaniaMea.ro a relatat AICI .\n\n„Acesta este terorism! Terorism împotriva noastră, a tuturor”, a declarat contrariat cancelarul Olaf Scholz după tragicul incident.\n\nÎn declaraţiile făcute la faţa locului, Scholz a atacat islamiştii care „ameninţă coexistenţa paşnică”.\n\n„Nu vom permite ca spiritul nostru comunitar să fie distrus de criminali răi care urmăresc cele mai rele ideologii şi vom lua măsuri împotriva lor cu cea mai mare rigoare şi severitate”, a promis liderul german.\n\nOficialul german a mai promis înăsprirea legislaţiei privind portul armelor letale, declarându-se convins că un proiect de lege în acest sens va fi aprobat rapid de parlament. De asemenea, vor fi înăsprite și normele de acordare a azilului, precum și intensificarea deportărilor „cu reglementări legale, dacă este necesar”.\n\nLa doar câteva zile după atacul din Solingen, la aproximativ 45 de kilometri distanță, un alt bărbat a atacat mai mulți trecători cu un cuţit în Moers, vestul Germaniei.\n\nMai mulți oameni au sunat la 112 să anunțe că un bărbat a „agresat şi ameninţat mai mulţi trecători”, a spus într-un comunicat Poliţia din Duisburg. Agenţii au localizat un suspect în vârstă de 26 de ani care „i-a atacat cu două cuţite în mâini”, potrivit forțelor de ordine. Poliţiştii au tras în tânăr, care a fost „rănit mortal”, însă nicio altă persoană nu a fost rănită.\n\nIar ieri, politia din orașul Recklinghausen din vestul Germaniei a împușcat un presupus atacator cu un cuțit. Bărbatul, în vârstă de 33 de ani, s-a dezlănțuit într-un bloc de apartamente. Individul a putut fi imobilizat abia după ce oamenii legii au folosit arme de foc.\n\nÎn 2022, poliția federală a raportat 8.951 de cazuri de vătămări grave și letale cauzate de cuțite, fie că sunt folosite ca arme sau ca amenințări. Aceasta reprezintă o creștere de aproape 9,7% față de anul 2023.\n\nOricum, cuțitele și alte arme sunt interzise la festivaluri, conform legii armelor din 1973.\n\nToate aceste întâmplări sporesc presiunea asupra şefului guvernului înainte de alegerile regionale cu risc ridicat din două landuri din estul Germaniei - Turingia și Saxonia, de duminică, 1 septembrie.\n\nÎn aceste landuri, formațiunea radicală de dreapta Alternativa pentru Germania (AfD) este cotată în sondaje la 30-34% din voturi și ar putea deveni cea mai puternică forță politică din regiune. Și formațiunea de stânga recent creată de Sahra Wagenknecht ar înregistra valori solide în sondaje. Ambele partide AfD și BSW cer înăsprirea radicală a politicii de azil.\n\n„Ajunge”, a scris pe pagina sa de Internet șeful conservatorilor germani de la CDU Friedrich Merz după crimele de la Solingen. „Vă cer să luăm împreună rapid și fără ezitări decizii ferme care să împiedice noi atentate teroriste în țara noastră”, s-a adresat liderul celui mai puternic partid de opoziție lui Scholz. Merz îndeamnă la tot mai multe expulzări în Siria și Afganistan.\n\n„Nu mai acceptăm refugiați din aceste țări. Dacă un refugiat din Germania călătorește înapoi în patria lui, își pierde orice drept de ședere în Germania.”\n\nDar ministrul federal de Interne, Nancy Faeser, atrage atenția că expulzările în aceste state sunt greu de realizat. Cu talibanii care conduc în Afganistan nu există niciun fel de relații diplomatice. De fapt, expulzările în această țară au fost oprite după venirea la putere a islamiștilor radicali în septembrie 2021. Între timp, Faeser vrea prelungirea controalelor la frontiere cu încă cel puțin șase luni, după ce ele au fost prelungite deja, așa cum GermaniaMea.ro a anunțat AICI .\n\nÎntre timp, Ahmad Mansour, 48 de ani, cercetător în domeniul extremismului, a avertizat, la postul public ZDF, că există riscul unui „val uriaș de teroare\" după recentele atacuri din Germania. Expertul avertizează că „islamismul a devenit și o cultură a tinerilor prin imagini emoționate și videoclipuri furioase. Ceea ce se întâmplă acum pe rețelele de socializare este un tsunami! Potrivit acestuia, „nu se mai poate face distincția „între oamenii care caută protecție și cei care vin în Europa pentru a comite atacuri.”",
        "label": "Germania"
    },
    {
        "title": "E legal! Germania permite minorilor consumul de alcool! - GermaniaMea.ro",
        "content": "Tinerii găsesc consumul de alcool în cantităţi extreme din ce în ce mai „cool”. Adeseori, petrecerile organizate de tineri în Germania se încheie rău, cu fete şi băieţi în comă alcoolică, transportaţi cu salvarea la spital sau sunt autorii unor accidente rutiere, provocate de şofatul în stare de ebrietate.\n\nConform legislației federale, tinerii cu vârste între 14 și 16 ani au voie să bea bere și vin în prezența părinților. În toată Europa de Vest, Germania este singura țară care are un astfel de regulament. De asemenea, oricine are peste 16 ani poate cumpăra și bea în mod legal bere, vin și vin spumant. Începând cu vârsta de 18 ani, tinerii pot achiziționa și băuturi spirtoase, băuturi mixte și alcopops.\n\nDar Senatorul pentru sănătate din Berlin Ina Czyborra (SPD) face eforturi ca Germania să interzică „băutul supravegheat” pentru această categorie de vârstă. Propunerea a fost susținută de miniștrii sănătății din alte 15 state federale, precum și de ministrul german al sănătății Karl Lauterbach care vrea să modifice Legea privind protecția tinerilor ( Jugendschutzgesetz ) în acest sens.\n\n„Prezența adulților nu schimbă modul în care alcoolul este dăunător pentru copii”, a declarat Lauterbach pentru postul RND, citat de iamexpat.de. „Din perspectiva politicii de sănătate nu pot exista două opinii pe această temă”, a adăugat ministrul.\n\nÎn timp ce băuturile nealcoolice sunt în creștere în popularitate, Germania este considerată încă o țară „cu consum mare de alcool” în comparație cu vecinii săi europeni.\n\nPotrivit comisarului federal pentru droguri Burkhard Blienert (SPD), consumul mediu anual de alcool pur în Germania este de 10 litri de persoană.\n\n„Nu contează dacă este vorba de alcool, canabis sau țigări – din punct de vedere al sănătății, niciunul dintre ele nu ar trebui să fie în mâinile copiilor și tinerilor”, a spus Blienert pentru DW. „Suntem mai informați astăzi decât eram acum treizeci sau patruzeci de ani: alcoolul este extrem de dăunător sănătății – în special pentru tineri”.\n\nSe consideră că 8 milioane de oameni din Germania consumă o cantitate riscantă de alcool, iar între 1,6 și 1,8 milioane sunt considerați alcoolici.\n\nInfluencerul de pe rețelele sociale Toyah Diebel este un reper pentru tineri. În noiembrie 2018, ea a renunțat la alcool și a trimis un mesaj celor peste 90.000 de urmăritori ai săi: „Alcoolul nu este mișto! Alcoolul este un drog. (...) Sunt deranjată de felul în care societatea noastră se ocupă de asta. Germanii cresc cu alcool — aproape că aș spune că este în ADN-ul nostru.”\n\nPotrivit acesteia, a bea alcool de la o vârstă foarte fragedă este ceva banal și e un proces care s-a normalizat.\n\n„Interzicerea publicității pentru alcool ar fi primul pas. Și este absurd că alcoolul este atât de ieftin!”, a mai spus Diebel.\n\nDeși statisticile arată că tinerii și copiii din Germania consumă din ce în ce mai puțin alcool, o cifră este încă îngrijorătoare: în fiecare an aproape 2.000 de persoane sub 15 ani ajung în camerele de urgență ale spitalelor din cauza intoxicației cu alcool.\n\nPe de altă parte, partidul de centru-dreapta Uniunea Creștin Democrată (CDU) se opune oricărei schimbări a Jugendschutzgesetz , susținând că „băutul supravegheat” îi ajută pe tineri să învețe cum să folosească alcoolul în mod responsabil într-un mediu familial.\n\nRainer Thomasius, directorul medical al Centrului pentru Probleme de Dependență la Copii și Adolescenți de la Spitalul Universitar Hamburg-Eppendorf, este, de asemenea, surprins de atitudinea laxă a Germaniei față de consumul de alcool al tinerilor.\n\nUn sondaj efectuat recent, de centrul pe care-l reprezintă, pe 4.000 de persoane cu vârste cuprinse între 12 și 17 ani a constatat că 1 din 9 a declarat că are un „consum problematic” de alcool, ceea ce sugerează că sănătatea lor deja suferă. Potrivit lui Thomasius, tinerii alcoolici devin mai impulsivi și mai dezinhibați și, de asemenea, mai anxioși și depresivi.",
        "label": "Germania"
    },
    {
        "title": "Românii, în topul beneficiarilor Kindergeld din Germania - GermaniaMea.ro",
        "content": "Majoritatea țărilor au un sistem universal de alocație pentru copii. Aceste sume pot varia semnificativ de la o țară la alta în funcție de mai mulți factori, cum ar fi numărul de copii dintr-o familie sau venitul părinților.\n\nGermania sprijină prin astfel de indemnizații familiile cu cheltuieli mari. De asemenea, guvernul de la Berlin a constatat că sumele alocației pentru copii transferate în străinătate cresc de la an la an, informează nius.de.\n\nPotrivit datelor de la Agenția Federală pentru Ocuparea Forței de Muncă ( Bundesagentur für Arbeit ), din 2010, aproximativ 4,2 miliarde de euro au fost cheltuiți pentru copiii care au cel puțin un părinte de altă naționalitate, dar care muncește în Republica federală.\n\nAstfel, fondurile cheltuite de statul german în acest domeniu au crescut – de la aproximativ 35,8 milioane de euro în 2010, la 128,4 milioane de euro în 2013 și 525,7 milioane de euro în 2023.\n\nPentru comparație, potrivit Institutului German de Studii Urbane, totalul restanțelor de investiții pentru centrele de zi din Germania este de aproape 12 miliarde de euro. Mai mult de o treime din costuri ar urma să fie acoperite de cele 4,2 miliarde de euro care au plecat în străinătate din Germania de-a lungul anilor.\n\nPentru prima dată, transferurile în străinătate pentru alocațiile copiilor au depășit anul trecut pragul de 500 de milioane euro. Mai exact, 525,7 milioane de euro au intrat în conturi care nu erau deschise la o instituție financiară din Germania.\n\nBundesagentur für Arbeit , agenția responsabilă pentru astfel de operațiuni, a transferat o mare parte a banilor pentru 2023 în conturi poloneze (252 milioane euro). Pe locul doi s-au situat copiii cu cetățenie română (50,7 milioane euro), urmați de cei din Cehia (39,8 milioane euro), Franța (33,4 milioane euro) și Croația (22,6 milioane euro).\n\nSuma alocației pentru copii este în prezent de 250 de euro. Oricine este cetățean al UE are dreptul la aceasta pentru copiii lor, dacă muncește cu forme legale în Republica Federală. De asemenea, oricine este cetățean al unei țări cu care Germania are un acord corespunzător va beneficia de astfel de plăți. Acestea includ Turcia, Serbia și Maroc. Cu toate acestea, destinatarii plății nu trebuie să fie neapărat copii care locuiesc în străinătate. De exemplu, aceștia pot fi și beneficiari interni cu un cont bancar în străinătate.\n\nComparativ cu alocația oferită de statul german, cea din România este de aproape cinci ori mai mică și cu greu se apropie de 60 de euro, respectiv 292 Ron pentru copiii cu vârsta între 2 și 18 ani.\n\nImportant de știut e că se poate obține alocație simultan și din România și din Germania, cu precizarea că minorul va primi doar diferența dintre cele două sume. Adică 190 de euro din Germania plus 60 de euro din România.",
        "label": "Germania"
    },
    {
        "title": "Va fi sau nu limită de viteză pe autostrăzile din Germania? - GermaniaMea.ro",
        "content": "Germania este singura țară industrializată unde unele autostrăzi, respectiv 70%, nu au o limită de viteză maximă. În ultima perioadă, impunerea unei astfel de limite pe anumite autobahn-uri a stârnit ample dezbateri. Azi, ministrul federal al transporturilor, Volker Wissing, a pus capăt tuturor controverselor – „guvernul Germaniei nu intenționează să implementeze o limită de viteză pe autostrăzi!”\n\nEl a respins un raport publicat de Agenția Federală de Mediu la începutul acestui an – conform căruia o limită de viteză de 120 de kilometri pe oră pe autostradă, ar putea reduce în mod semnificativ emisiile de gaze cu efect de seră – argumentând că majoritatea germanilor nu ar susține acest lucru.\n\n„Oamenii nu vor asta. Există atât de multe date care se tot vehiculează!”, a spus el, citat de politico.eu. „Important este că numai măsurile care sunt acceptate pot avea succes”.\n\nCu privire la acest subiect, în 2023, 54% dintre membrii ADAC - Allgemeiner Deutscher Automobil-Club, cea mai mare asociație de automobile din Europa, au votat în favoarea unei limite de viteză.\n\nDe asemenea, tot în primăvara anului trecut, un studiu realizat de către compania Civey, la solicitarea publicației germane Automobilwoche, arată că 67% din 5000 de șoferi germani sunt în favoarea impunerii unor limite de viteză pe întreaga rețea de autostrăzi din țară.\n\nAcelași studiu mai arată, însă, că șoferii tineri nu doresc să fie impuse limite de viteză. Astfel, 46% dintre șoferii cu vârste între 18 și 29 de ani nu sunt de acord cu impunerea limitelor de viteză, în timp ce numai 24% dintre șoferii cu vârsta de peste 65 de ani vor să păstreze segmentele fără limite de viteză.\n\nConsiliul de experți din Germania pentru probleme climatice a confirmat în august 2023 că guvernul nu este pe cale să atingă obiectivele climatice pentru 2030, sectorul transporturilor și al construcțiilor cauzând în special probleme.\n\n„Ceea ce este izbitor este discrepanța mare în stadiul implementării și gradul de concretizare a măsurilor incluse în Programul de protecție a climei 2023”, se spune în raportul la care a răspuns Wissing.\n\nWissing este membru al Partidului Liber Democrat (FDP), care respinge implementarea unei limite de viteză în programul său de partid, împreună cu Alternativa de extremă dreapta pentru Germania și Uniunea Creștin Democrată conservatoare. Ecologiștii și experții în trafic au acuzat anterior FDP că reprezintă interesele industriei auto.\n\nDe altfel, studiul Automobilwoche mai arată că atitudinea respondenților față de această problemă reflectă și interesele lor cu privire la partidele politice. Astfel, fiecare a doua persoană care simpatizează cu social-democrații dorește impunerea unei limite de viteze de 130 de km/h. Mai mult, în rândul simpatizanților \"verzilor\", 85% dintre aceștia doresc o limită de viteză de 130 de km/h sau mai mică. La polul opus, 39% dintre simpatizanții CDU (Uniunea Creștin Democrată) nu sunt de acord cu limitele de viteză.\n\nÎn 2021, peste 2500 de persoane au murit în accidente rutiere în Germania, din care peste 300 pe autostrăzi. Cifrele au fost, însă, printre cele mai mici din ultimii 60 de ani.",
        "label": "Germania"
    },
    {
        "title": "Răfuială între interlopi la un concert al lui Florin Salam în Germania - GermaniaMea.ro",
        "content": "Un scandal monstru a avut loc săptămâna trecută între mai mulți români, într-un club din orașul german Duisburg, landul Renania de Nord-Westfalia, în timpul unui recital susținut de celebrul manelist Florin Salam, informează gândul.info.\n\nVictima este Mario Bălan (33 de ani), un afacerist din Galați, care ar fi plătit o dedicație muzicală și i-ar fi cerut artistului să-i cânte melodia „Sunt șmecherul numărul 1”.\n\nGestul acestuia l-a indignat pe Denis Panait, zis Calu, un interlop deosebit de periculos, din București, care i-ar fi luat manelistului microfonul din mână și ar fi zis „Stop! Melodia asta nu se face la nimeni!” Însoțit de unul dintre foștii bodyguarzi ai lui Gigi Becali, cunoscut sub numele de Mario Box și de interlopul gălățean Robert Chioru, Calu a pornit răfuiala, strigând „Acum vă tai pe toți!”.\n\nÎn altercația în care s-au împărțit pumni și picioare, omul de afaceri din Galați a fost înjunghiat în dreptul inimii cu un briceag și a fost la un pas de moarte.\n\nDespre Denis Panait se știe că ar încasa taxe de protecție de la diferiți conaționali, atât în Germania, cât și în Marea Britanie.\n\nVictima a fost transportată de urgență la spital, unde medicii i-au acordat primul ajutor. După ce au evaluat gravitatea rănii, cadrele medicale au stabilit că lovitura nu i-a atins niciun organ vital. Cu toate acestea, Mario Bălan a decis să nu depună plângere la Poliție împotriva lui Panait.\n\nEl a considerat, însă, că situația s-ar supune legilor țigănești așa că a apelat la stabor - un tribunal al rromilor din Galați. După incident, Panait a venit să discute cu doi „judecători” - Ion Chioru și Bebe Sabie, care i-au cerut pentru împăcare suma de 10.000 de euro. Panait nu s-a arătat dispus să dea vreun ban.\n\n„Acest Panait a spus că nu vrea să dea niciun ban. El știe că eu nu sunt un infractor și nici nu sunt un bătăuș. Mă ocup cu vânzarea de mașini rulate”, a declarat Bălan.\n\nSurse apropiate comunității românești din Germania au povestit că Europa este plină de oameni ca Denis Panait, care încearcă să impună taxe de protecție în străinătate. Potrivit acestora, țintele predilecte sunt familiile pașnice de romi, care au dezvoltat afaceri cu mașini second hand sau chiar persoane care trăiesc în afara legii și care preferă să nu apeleze la autorități.\n\nAtunci când nu-și primesc banii, interlopii își lovesc victimele cu bestialitate, în așa fel încât să transmită un mesaj ferm tuturor celor nevoiți să-și cumpere liniștea.",
        "label": "Germania"
    },
    {
        "title": "De ce sunt nevoiți românii să cumpere anumite medicamente din Germania? - GermaniaMea.ro",
        "content": "Pentru bolnavii din România, accesul la medicamentele esenţiale este trecut pe lista de aşteptare, iar de cele de ultimă generație, nici nu poate fi vorba prea curând. Astfel, din nevoie disperată sau dorință de viață, ei sunt nevoiţi să facă rost de medicamente prin rude/prieteni, cel mai adesea din Germania, dar și din alte țări vecine precum Austria sau Ungaria.\n\nPotrivit indicatorului Patient WAIT, care urmărește disponibilitatea noilor medicamente și durata de timp necesară pacienților pentru a avea acces la ele în 37 de țări din Europa, un medicament nou ajunge cel mai repede la pacienții din Germania, în doar 128 de zile (4 luni), în comparație cu 918 zile (adică peste 2 ani și jumătate) în România, informează Federația Europeană a Industriilor și Asociațiilor Farmaceutice (EFPIA) într-un raport recent , folosind datele disponibile pentru anul 2022.\n\nMai prost decât România stă Malta cu 1351 zile, iar media europeană este de 517 zile. Prin comparaţie, italienii au acces la astfel de medicamente în 436 de zile, maghiarii – în 549 de zile, iar bulgarii – în 705 zile.\n\nTimpul pentru pacienții din România a crescut cu 19 zile faţă de valoarea din anul precedent, care era de 899 de zile, iar pentru medicamentele oncologice, timpul este chiar mai mare, ajungând la 991 de zile.\n\n„Din nefericire, România a atins un îngrijorător record negativ: am depășit pragul de 900 de zile pentru accesul pacienților la medicamente de ultimă generație. Apreciem eforturile din ultimii ani ale autorităților, care au decis rambursarea unor medicamente importante. Este nevoie să continuăm parteneriatul și să depunem în mod constant eforturi pentru a îmbunătăți aceste statistici,” a declarat Cecilia Radu, Președinte ARPIM - Asociația Română a Producătorilor Internaționali de Medicamente\n\nDe asemenea, doar 7 tipuri de medicamente oncologice de ultimă generaţie sunt complet disponibile pentru pacienţii români, iar Germania le are pe toate, din totalul de 46 de medicamente care au primit autorizaţie de punere pe piaţă în perioada 2018-2021, mai arată raportul EFPIA.\n\nDe altfel, este pentru al doilea an consecutiv când Germania este singura țară care are disponibilitate completă pentru toate produsele oncologice.\n\nDin 168 de medicamente inovatoare care au primit autorizație centralizată de punere pe piață în perioada 2018-2021, în Germania erau disponibile la începutul acestui an 147 de medicamente. Spre comparație, în România erau disponibile doar 51 de medicamente, adică o rată de disponibilitate de 30%.\n\n„Avem foarte mulți pacienți care au plecat din țară, încercând să își construiască o viață în altă parte tocmai pentru a avea acces la terapie la care nu aveau acces în România”, susține și Rozalina Lăpădatu, președintele Asociației Pacienților cu Afecțiuni Autoimune.\n\nPotrivit acesteia, pacienții care sunt nevoiți să își cumpere medicamentele din Germania sau din alte țări și și le administrează în România, o fac contra unor costuri de administrare foarte mari, de la 5.000 de lei în sus.\n\n„Uneori, și 5.000 lei e puțin! Am avut o terapie la o boală rară care costă 350.000 euro pe an!”, a adăugat Rozalina Lăpădatu.\n\nPrincipalele cauze care duc la întârzieri sunt legate în primul rând de lipsa de predictibilitate a circuitului legislativ de actualizare a listei medicamentelor compensate și de publicare a protocoalelor terapeutice aferente.\n\nPotrivit ARPIM, perioada în care un medicament inovator poate ajunge la pacienţii români este prelungită şi de întârzierile cauzate de negocierile pentru contracte.\n\n„Cele mai multe cauze ale întârzierilor de acces țin de procesul de aprobare de preț, rambursare, actualizare de protocoale terapeutice, deci sunt dincolo de responsabilitățile companiilor farmaceutice”, a declarat Dan Zaharescu, director executiv ARPIM.\n\nPentru a reduce timpul de acces, soluția ar fi actualizarea listei cu medicamente rambursate de 3-4 ori pe an.",
        "label": "Germania"
    },
    {
        "title": "Cum își „motivează” Germania oamenii să vină la vot? - GermaniaMea.ro",
        "content": "Un procent record de aproape 65% dintre alegătorii eligibili din Germania s-au prezentat la vot în iunie 2024, la alegerile pentru Parlamentul European. Acesta a fost momentul cu cea mai ridicată prezență la vor de la reunificarea Germaniei în 1990.\n\nPentru alegerile federale din 23 februarie, autoritățile germane gândesc tot felul de strategii, unele chiar mai puțin obișnuite, pentru a convinge câți mai mulți oameni să-și exercite votul privind alegerea viitorului cancelar al Bundesrepublik.\n\nSpre exemplu, în orașul Duisburg, autoritățile s-au gândit să ofere gratuit câte o bere fiecărui alegător care își ridică buletinul de vot prin corespondență (prin poștă) de la primărie ( Bürgeramt Mitte ) pe 15 februarie. Acțiunea se va desfășura între orele 10.00 și 14.00.\n\n„Uneori trebuie să recurgem la metode neobișnuite: prin această campanie vrem să facem ceva pentru a combate rata scăzută de participare la vot din Duisburg”, a declarat directorul orașului și responsabilul pentru alegeri, Martin Murrack, pentru Spiegel.\n\nCu toate acestea, pentru a se bucura de o bere, autoritățile au pus o condiție: doar cei care își exprimă votul pe loc vor primi un voucher care poate fi utilizat la camionul de bere al unei berării locale. Responsabili cu distribuirea voucherelor vor fi membrii Comitetului Principal al Carnavalului din Duisburg.\n\nNu este prima campanie de acest fel. La alegerile europene din primăvara lui 2024, Duisburg a oferit, de asemenea, bere gratuită pentru stimularea prezenței la vot. Diferența este că atunci s-a oferit doar bere fără alcool, în timp ce acum alegătorii pot opta și pentru varianta cu alcool.\n\nInițiativa anterioară nu a avut mare succes, doar câțiva cetățeni profitând de ofertă. Totuși, prezența la vot a crescut ușor, de la 50,1% în 2019 la 53,6% în 2024.\n\nUnii nu văd cum ar putea acest gest să impulsioneze prezența la vot, atâta timp cât nemții consumă tot mai puțină bere și vânzările scad de la un an la altul ( așa cum GermaniaMea.ro a arătat AICI ).\n\nÎn plus, se pare că nici evenimentul fotbalistic al anului 2024 – Campionatul European EURO - nu a adus speranța în rândul producătorilor de bere din Germania. Deşi s-a înregistrat o majorare a cererii înaintea evenimentului, vânzările din lunile mai şi iunie au fost sub nivelul din 2023 ( mai multe, GermaniaMea.ro a detaliat AICI ).\n\nÎntre timp, Germania s-a alăturat și ea mișcării „Dry January”/„ Ianuarie pe uscat ”, o campanie de sănătate publică ce încurajează oamenii să se abțină de la consumul de alcool pe parcursul întregii luni ianuarie. Este adesea considerată o modalitate de a începe anul într-un mod sănătos, mai ales după perioada sărbătorilor, care este asociată frecvent cu un consum crescut de alcool.\n\nCampania, care a luat naștere în Marea Britanie în 2013, fost lansată în Republica Federală de Blaues Kreuz Deutschland (Crucea Albastră) în 2023. Datele acestui experiment confirmă că în general, populația din Germania bea mai puțină bere, vin, vin spumant și băuturi spirtoase decât în ​​1995, informează iamepxat.de. Iar tendința pe termen lung se extinde dincolo de abstinența din „Ianuarie pe uscat”.\n\nConform datelor de la Ministerul Federal al Sănătății, 55,2% din populație bea în mod regulat bere, 50,8% bea vin în mod regulat și 32,8% - băuturi spirtoase. În comparație cu alte țări însă, Germania este considerată în continuare o țară cu un consum ridicat.",
        "label": "Germania"
    },
    {
        "title": "Germania, în stare de șoc! Atac armat cu mai mulți morți în Hamburg! - GermaniaMea.ro",
        "content": "Germania pare că e, din ce în ce mai des, ținta unor atacuri sângeroase săvârșite de tot felul de indivizi. Cel mai recent incident a avut loc joi seara, ora locală 21.15 (ora 22.15, ora României) într-un lăcaș religios al Martorilor lui Iehova din Hamburg, zona Alsterdorf, când mai mulți membrii ai acestui cult s-au adunat pentru o întâlnire săptămânală de studiu biblic, potrivit cotidianului local Hamburger Abendblatt.\n\nDin ultimele informații, bilanțul ar fi de cel puțin șapte morți și 25 de răniți după ce un bărbat a deschis focul și a tras la întâmplare, conform TheLocal.de.\n\n„Conform cercetărilor inițiale, au fost trase focuri de armă într-o biserică de pe Deelbögestrasse din districtul GrossBorstel”, a anunțat Poliţia din Hamburg într-un mesaj pe Twitter. „Mai multe persoane au fost grav rănite, unele mortal. Suntem la fața locului cu un contingent mare de ofițeri.” În plus, poliţia a cercetat zona din jurul locului crimei cu un elicopter şi o cameră cu termoviziune.\n\nȘi ministerul de Interne german a transmis un avertisment către populație, cerându-le oamenilor să evite zona.\n\nSurse susțin că atacatorul s-ar putea afla printre oamenii care au murit în schimbul de focuri cu polițiștii, dar autoritățile nu au confirmat această informație, în schimb, au anunțat că suspectul înarmat a acționat singur.\n\nUn martor a declarat că „au existat aproximativ patru perioade în care au avut loc împușcături” în timpul incidentului, potrivit agenției germane de presă DPA.\n\nDeocamdată, potrivit oamenilor legii, contextul şi motivele atacurile nu încă clare. De precizat că poliţia germană nu vorbeşte despre un atac terorist, ci mai degrabă despre o crimă în masă.\n\n„Martorii lui Iehova” reprezintă o organizație internațională cunoscută pentru eforturile sale evangelice, iar practicile lor includ refuzul de a purta arme, de a primi transfuzii de sânge, de a saluta un drapel național sau de a participa la guvernarea seculară.\n\nCancelarul german Olaf Scholz și-a exprimat, vineri dimineața, gândurile sale de compasiune pentru victime și la familiile acestora.\n\n„Câțiva membri ai unei comunități Iehova au căzut victimele unui act brutal de violență aseară”, a scris Scholz pe Twitter. „Gândurile mele sunt la ei și la cei dragi”.\n\nGermania a fost zguduită de o serie de atacuri armate în ultimii ani. În februarie 2020, un bărbat înarmat cu presupuse legături de extremă-dreapta a împușcat nouă persoane, inclusiv migranți din Turcia, în orașul din vestul Germaniei. În octombrie 2019, un bărbat înarmat a ucis două persoane în fața unei sinagogi din orașul Halle chiar în de sărbătoare evreiască de Yom Kippur.\n\nPrintre cele mai memorabile atacuri comise se numără, însă, cel cu cu camionul dintr-o piață de Crăciun în Berlin, în decembrie 2016, când au murit 12 persoane.",
        "label": "Germania"
    },
    {
        "title": "Germania: Start într-un nou proces legat de Michael Schumacher! Miza e uriașă! - GermaniaMea.ro",
        "content": "De 11 ani, de când a avut teribilul accident de ski, misterul privind starea de sănătate a fostului campion mondial din Formula 1, Michael Schumacher, rămâne nedeslușit, fapt ce dă naștere la o mulțime de speculații și stârnește curiozitatea publică.\n\nFamilia lui Schumacher menţine o intimitate strictă cu privire la starea sa, accesul fiind limitat doar la cei apropiaţi lui.\n\nDupă ce anul trecut a fost un scandal – bombă în Germania, după ce tabloidul Die Aktuelle a anunțat pe coperta sa un amplu interviu, în exclusivitate, cu Michael Schumacher – primul pe care l-ar fi acordat după traumatismul cranian sever suferit în 2013 (și despre care GermaniaMea.ro a relatat AICI ) –, o altă întâmplare iscă vâlvă.\n\nDe precizat că publicația germană a fost dată în judecată de familia lui Michael Schumacher, în urma procesului obținând despăgubiri de 200.000 de euro.\n\nRevenind, în oraşul Wuppertal din vestul Republicii Federale tocmai a început procesul în care trei persoane sunt acuzate că în luna iunie a acestui an au început să şantajeze familia marelui sportiv, informează Bild.de.\n\nMaterialul folosit pentru şantaj ar fi fost obţinut de Markus Fritsche, un bărbat care lucrase ca bodyguard pentru familia Schumacher în trecut şi a fost, de asemenea, responsabil pentru digitalizarea fotografiilor private.\n\nIniţial s-a crezut că bodyguardul a fost cel care a pus la cale şantajul. La Tribunal s-a aflat că un apropiat al lui Fritsche, Yilmaz Tozturkan (53 ani), a fost principalul vinovat. El a reuşit să intre în posesia unor imagini cu Michael Schumacher şi a dosarelor medicale ale acestuia. Inculpatul a încercat să şantajeze cu 15 milioane de euro familia pilotului de curse ameninţând că va publica 1.500 de fotografii şi 200 de videoclipuri pe darknet.\n\nAcuzat de complicitate, fiul său Daniel Lins (30 de ani) l-ar fi ajutat să trimită date de la o adresă de e-mail nedetectabilă din punct de vedere tehnic. „Acuzatul principal şi fiul său au mărturisit”, a declarat pentru presa germană o purtătoare de cuvânt a tribunalului.\n\nFritsche, 53 de ani, este suspectat și el de complicitate. El a fost concediat de la reședința elvețiană a lui Schumacher, în 2021, nu înainte de a face mii de fotografii private cu pilotul, fără acordul familiei.\n\nPurtătorul de cuvânt al familiei Schumacher, Sabine Kehm (60 de ani), care lucrează pentru aceasta de peste 25 de ani, a fost primul martor care a depus mărturie în acest dosar.\n\n„La început nu am răspuns pentru că de obicei nu răspundem la numere nerecunoscute. Dar a continuat să sune și să sune, așa că în cele din urmă am răspuns. A fost un om care a spus că are fotografii ale lui Michael și că, dacă familia nu le vrea publicate pe darkweb, el ar putea ajuta. A spus că este un intermediar și că va trebui să plătim 15 milioane de euro”, a declarat Sabine Kehm, în fața instanței din Wuppertal.\n\nAceasta a continuat: „Eram sigură că trebuia să fie cineva din cercul nostru intern care lucra pentru noi, am fost suspicioasă din primul moment că era cineva care nu mai lucra pentru noi”.\n\nKehm a descris în instanță modul în care o asistentă medicală, implicată în îngrijirea lui Schumacher, „părea să se înțeleagă foarte bine cu Markus Fritsche”.\n\nÎn faţa judecătorilor, Tozturkan şi-a recunoscut vinovăţia şi a avut un mesaj pentru Corinna Schumacher.\n\n„Recunosc, eu am fost cel care a făcut această mizerie. Vă rog să îi spuneţi familiei Schumacher că îmi pare foarte rău”, a transmis Yilmaz Tozturkan, potrivit marca.com.\n\nCel mai în vârstă dintre şantajişti, care se află în arest preventiv, riscă între 1 şi 15 ani de închisoare.\n\nFiul său, acuzat de complicitate, riscă o pedeapsă mai mică şi este în libertate. Mai multe audieri sunt programate în acest proces până la jumătatea lunii februarie.\n\nNu este prima dată când familia lui Schumacher este supusă unei presupuse tentative de şantaj. În 2017, un tribunal din sudul Germaniei a condamnat un tânăr de 25 de ani pentru încercarea de a o şantaja pe soţia lui Schumacher, Corinna, în schimbul sumei de 900.000 de euro.",
        "label": "Germania"
    },
    {
        "title": "De ce nu se mai înghesuie românii la cules de sparanghel în Germania? - GermaniaMea.ro",
        "content": "Ne aflăm în plin sezon al sparanghelului în Germania, iar mulţi dintre sezonierii implicaţi în recoltă sunt români. Dacă în anii trecuți, mii de români se înghesuiau zilnic pe aeroporturile din țară să prindă un loc de muncă într-una din fermele din Germania, unde se făceau chiar și liste de așteptare, acum situația s-a schimbat drastic.\n\nÎn ultimii doi ani, nemţii se plângeau că pandemia a făcut ca toate cheltuielile cu muncitorii sezonieri să crească. Acum, a apărut o nouă problemă - recolta din acest an de Spargelzeit este cea mai proastă din ultimii 10 ani, potrivit Destatis, informează iamexpat.de.\n\nCifrele publicate recent arată că recolta de sparanghel din 2022, de 110.300 de tone, a fost cu 8% mai mică decât cea din 2021, adăugând că ultima dată când recolta a fost atât de redusă a fost în 2013. Exporturile au consemnat o scădere şi mai dramatică, de 29%, la 2.900 de tone.\n\nAvând în vedere și situația pandemică din 2021, Germania s-a văzut nevoită să importe 19.500 de tone de sparanghel, în principal din Spania (34%), deși cantități considerabile au venit și din Grecia (24%) Italia și Peru (12% fiecare). Majoritatea acestor importuri (87%) a venit între lunile martie și iunie, când sparanghelul este recoltat în mod natural.\n\nSaxonia Inferioară, Renania de Nord-Westfalia și Brandenburg sunt statele federale germane responsabile pentru cea mai mare producție de sparanghel. Plantele de sparanghel ocupă 21.300 de hectare din terenul arabil al Germaniei. Ceapa este a doua cea mai populară cultură, cu 15.100 de hectare, iar morcovul este a treia cu 13.600.\n\nDar, în timp ce sparanghelul rămâne cea mai plantată legumă din Germania, suprafața de teren din republica federală care este dedicată creșterii „hranei regilor” (așa cum mai este cunoscut sparanghelul) este în scădere. Statisticienii au observat o scădere cu 5% a suprafeței dedicate cultivării sparanghelului față de 2021.\n\nCriticii subliniază că o mare parte din sparanghelul Germaniei este cules de muncitorii migranți din Europa de Est, care sunt compensați cu salarii mici pentru munca foarte solicitantă din punct de vedere fizic. Și, potrivit fermierilor, importurile ieftine și costul în creștere al plății lucrătorilor domestici înseamnă că întreprinderile aleg să externalizeze, o decizie care va duce probabil ca din ce în ce mai puțin terenul Germaniei să fie dedicat legumelor.\n\nÎn ciuda acestui fenomen, sparanghelul rămâne cea mai plantată legumă din Republica Federală în ceea ce privește suprafața totală, ocupând 21.300 de hectare, urmată de ceapă (15.100 de hectare) și morcovi (13.600 de hectare).\n\nDatele au arătat, de asemenea, un salt de 2% în cantitatea de sparanghel cultivată organic.\n\nLandurile cu cea mai mare producție de sparanghel din Germania sunt Saxonia Inferioară - 25.300 tone, Renania de Nord-Westfalia - 20.300 tone și Brandenburg - 18.700 tone.\n\nRomânii rămân principala resursă de forță de muncă pentru recolta de sparanghel din Germania. Din păcate, un ultim incident are în prim plan un român, de 51 de ani, care a rost rănit după ce a fost călcat de un utilaj în timp ce dormea... pe câmp, în districtul Schwarme, Diepholz, informează nordbayern.de.\n\nUn alt angajat, care manevra un utilaj agricol și își terminase mai repede pauza, a decis să se întoarcă la muncă. El nu l-a observat pe bărbatul întins pe câmp, acoperit cu folia de plastic pentru a se feri de vânt, și a trecut cu combina agricolă peste el. Românul a suferit răni grave, dar a scăpat cu viaţă, fiind transportat la spital.",
        "label": "Germania"
    },
    {
        "title": "Ultimă oră: Germania vizează reintroducerea de controale la granițe - GermaniaMea.ro",
        "content": "Deși Germania a declarat în mai multe rânduri că susține România în eforturile sale de a adera la spațiul Schengen, așa cum GermaniaMea.ro a evidențiat AICI , totul ar putea lua o întorsătură total defavorabilă.\n\nContextul? Cancelarul Olaf Scholz și șefii celor 16 state ale Germaniei au convenit asupra unor noi măsuri pentru a combate creșterea migrației, inclusiv posibilitatea reintroducerii de controale la granițe, tema fiind pe agenda summit-ului de miercuri, de la Berlin, special dedicat acestui aspect, informează DW.com.\n\nAstfel, Republica Federală vrea să mențină controalele la frontierele cu Austria din cauza numărului mare de migranți care vin în țară și nu exclude, în același timp, implementarea controalelor permanente la frontieră cu țările vecine, inclusiv controale la granițele landurilor, daca situația o impune.\n\nNumărul refugiaților sosiți în Germania, în primele trei luni ale acestui an, este cu 50% mai mare decât cel înregistrat în 2019, anul de dinainte de pandemie. Poliția federală a anunțat că au existat un total de 19.627 de intrări ilegale în Germania în primul trimestru al anului 2023. Și Oficiul Federal pentru Migrație și Refugiați a înregistrat aproape 90.000 de cereri de azil. Germania a devenit, în ultima perioadă, ţara din UE care primeşte cei mai mulţi ucraineni.\n\nGermania ia în calcul și suplimentarea personalului de la frontiere, permanentizarea posturilor de control, dar și inițiativa unui dialog mai intens cu reprezentanții statelor din care provin imigranții ilegali. În acest sens, autoritățile de la Berlin au înaintat deja cereri și către Comisia Europeana pentru protejarea frontierelor externe.\n\nSurse apropiate discuțiilor susțin că Olaf Scholz a cerut ca reforma europeană a azilului și migrației să intre în vigoare înainte de alegerile de anul viitor și să se rezolve problema migrației.\n\nAceastă înăsprire intervine și în contextul unei ascensiuni a extremei drepte, mai ales în fosta Republică Democratică Germania (RDG). Partidul Alternativa pentru Germania (AfD, extremă dreapta) este creditat cu aproximativ 15% din intenţiile de vot, în sondaje, după ce a obţinut, în ultimele alegeri generale, în 2021, un scor electoral de 10,3%.\n\nReintroducerea controalelor la frontieră în spațiul de liberă circulație Schengen al Uniunii Europene este permisă numai în circumstanțe excepționale. Guvernul s-a angajat, de asemenea, să acorde statelor federale încă 1 miliard de euro, cu un grup de lucru, pentru a examina o soluție pe termen lung. Liderii regionali solicită de mult timp mai mult ajutor și bani pentru a face față noilor sosiți, mulți fiind nevoiți să construiască adăposturi temporare.\n\nÎn replică, sunt voci care, chiar dacă admit că fenomenul există, ele susțin că soluțiile ideale ar fi o mai clară politică de repatriere și cooperarea cu țările aflate pe traseele migrației.\n\nLiderul fracțiunii SPD, Daniel Keller, a spus că accentul trebuie să fie pe o mai bună securizare a frontierelor externe ale Europei.\n\nLa rândul său, Petr Fiala, premierul Republicii Cehe, a criticat inițiativa, afirmând că numărul migranților ilegali este mult prea mic pentru a necesita controale în plus la frontieră. El a declarat că reintroducerea controalelor nu este o soluție.\n\nNu în ultimul rând, ministrul Justiției și Afacerilor Europene din Saxonia, Katja Meier (Verzii), a precizat că, la frontieră, controalele unilaterale și abandonarea treptată a realizărilor integrării europene, cum ar fi Acordul Schengen, nu sunt eficiente și sunt, în special, în detrimentul nemților și a celor care trăiesc și lucrează în regiunea de graniță.",
        "label": "Germania"
    },
    {
        "title": "Germania: Ce angajați ar putea beneficia de Deutschlandticket la preț redus? - GermaniaMea.ro",
        "content": "Frenezia avantajelor cu care vine biletul de 49 de euro din Germania este aproape. Guvernul condus de Olaf Scholz a decis ca noul Deutschlandticket să intre în vigoare de la 1 mai, dar prevânzarea este disponibilă din 3 aprilie, așa cum GermaniaMea.ro a anunțat AICI .\n\nÎn linie cu valul de critici larg răspândite că biletul este oricum prea scump, comparativ cu abonamentul de 9 euro pe lună care a fost introdus ca experiment în timpul verii pentru transportul public local, cinci mari companii din Germania au anunțat că angajații lor ar trebui să beneficieze de el la un preț subvenționat, informează iamexpat.de, citând Rheinische Post.\n\nAstfel, lucrătorii de la Bayer-Konzern vor putea obține abonamentele lunare pentru a folosi toate trenurile regionale, de lungă distanță și transportul public local din Germania la prețul redus de 34,30 euro pe lună. Un reprezentant Bayer-Konzern a spus că vestea a fost primită „pozitiv unanim” de angajați.\n\nFurnizorul de comunicații mobile Vodafone și furnizorul de asigurări Ergo au anunțat planuri pentru politici similare, deși nu au dezvăluit încă cât de mult va fi redus biletul. „Ne propunem oferte avantajoase pentru angajații noștri”, a spus un purtător de cuvânt al Vodafone, „și [noi] suntem în negocieri în acest sens”.\n\nDeși angajații de la Deutsche Post din Bonn aveau deja dreptul la un „ Jobticket ” de transport public subvenționat prin intermediul angajatorului lor, acum este probabil să beneficieze de o schemă similară cu cea a angajaților de la companiile menționate anterior. Pentru angajații radiodifuzorului public WDR din Köln, Deutschlandticket -ul va fi disponibil pentru doar 15 euro pe lună.\n\nFără Jobticket pentru angajații Telekom din mai\n\nCu toate acestea, Telekom, unul dintre cei mai mari angajatori din Germania, nu numai că a decis să nu aplice pentru biletul unic de 49 de euro, dar va întrerupe total chiar și oferta actuală de Jobticket pentru angajați.\n\nCompania a spus că nu a fost planificată o nouă schemă de subvenții, deoarece Deutschlandticket este o „alternativă mult mai flexibilă și, de asemenea, mai ieftină”.\n\nÎn încercarea de a încuraja oamenii să folosească transportul public și de a contribui la lupta împotriva inflației în creștere, succesorul biletului de 9 euro nu e privit cu ochi buni de militanții pentru combaterea schimbărilor climatice.\n\nReprezentanții organizațiilor de caritate și ai institutelor de asistență socială au calificat noul bilet drept un cadou pentru clasa de mijloc, în special pentru cei care fac naveta la serviciu, și au avertizat că prețul acestuia va fi inaccesibil pentru milioane de germani.\n\nMichaela Engelmeier, președinta Asociației sociale germane, un grup de lobby, a declarat că, deși salută decizia privind noul bilet, crede că multe persoane nu și-l vor putea permite.\n\nPe de altă parte, unii urbaniști germani consideră noul bilet ca fiind un pas în direcția cea bună, dar spune că acesta este imperfect.\n\nNoul bilet va costa aproximativ 3 miliarde de euro sub formă de subvenții din partea contribuabililor și va fi împărțit în mod egal între guvernul federal și landuri.",
        "label": "Germania"
    },
    {
        "title": "Germania, încă un pas în scenariul unui război! Ofensiva buncărelor - GermaniaMea.ro",
        "content": "Autorităţile germane au început să ia din ce în ce mai în serios ameninţările Rusiei. În ultima perioadă, țara se confruntă cu o creștere accentuată a activităților rusești de spionaj și sabotaj.\n\nSăptămâna trecută, presa a dat publicității Operationsplan Deutschland , un program în care sunt enumerate toate clădirile și instalațiile de infrastructură din Germania care merită în mod special să fie protejate din motive militare. ( Mai multe detalii găsiți AICI ).\n\nAlte obiective strategice sunt buncărele. Încă de acum doi ani, autoritățile germane și-au propus să refacă infrastructura de astfel de construcții, așa cum GermaniaMea.ro a relatat AICI .\n\nTransformate în spații verzi, hoteluri de lux sau muzee, acum, pe fondul tensiunilor cu Rusia, guvernul de la Berlin lucrează la Schutzraumkonzept o listă cu buncăre și adăposturi subterane în caz de urgenţă pentru civili, informează TheLocal.de.\n\nPotrivit Oficiului Federal pentru Protecție Civilă și Asistență în caz de Dezastre (BBK) și Ministerului German de Interne, lista ar include gări și parcări subterane, precum și clădiri de stat și proprietăți private. De asemenea, cetăţenii vor fi încurajaţi să creeze adăposturi în casele lor, transformându-şi pivniţele sau garajele.\n\nÎn plus, autoritățile germane lucrează și la crearea unei aplicații pentru telefoane inteligente care va permite rezidenților să localizeze cele mai apropiate locuri de adăpost. Elementele cheie ale planului au fost deja convenite în iunie 2024, dar proiectul va dura „un timp” înainte ca orice aplicație să fie lansată.\n\nOrganizațiile de protecție civilă din Germania au cerut o extindere mai rapidă a adăposturilor, care să includă construcția de structuri în care să fie adăpostite până la 5.000 de persoane într-un interval scurt de timp. În prezent, există 579 de adăposturi publice rezervate în scopul protecției civile, cu o capacitate de aproximativ 480.000. Majoritatea adăposturilor de acest fel datează din al Doilea Război Mondial. Construirea de noi adăposturi ar dura o generație întreagă!\n\nDe la începutul războiului din Ucraina, în februarie 2022, autorităţile germane au încetat să mai vândă structurile fortificate aflate în posesia lor. Mai mult de 300 de buncăre fuseseră vândute de stat şi de administraţiile sale începând cu 2005.",
        "label": "Germania"
    },
    {
        "title": "De la distracție la coșmar la Festivalul Highfield din Germania - GermaniaMea.ro",
        "content": "Ceea ce se dorea o distracție pe cinste s-a transformat în clipe de panică și coșmar pentru zeci de mii de oameni, iubitori de muzică rock și pop din Germania.\n\nCel puţin 30 de persoane au fost rănite după ce o roată panoramică a luat foc la Festivalul Highfield care a avut loc în weekend (16 - 18 august) pe malul lacului Störmthaler See, din apropierea oraşului german Leipzig, informează TheLocal.de, citând un comunicat al Poliției din landul Saxonia.\n\nIncendiul a izbucnit sâmbătă, la scurt timp după ora 21:00 (22:00 ora României), la una din nacelele roţii, în timpul concertului susținut de rapperul german Ski Aggu. Apoi, focul s-a răspândit cu repeziciune la o a doua nacelă. Ambele au fost complet distruse de flăcări. Printre persoanele rănite se numără și mai mulți paramedici şi cel puţin patru poliţişti.\n\nDe asemenea, patru persoane au suferit arsuri, iar o alta a fost rănită în urma căderii. Alte persoane s-au ales cu intoxicație cu fum și au avut nevoie de îngrijiri medicale. 18 persoane se află în prezent internate în spital. Poliția nu a precizat vârsta și genul acestora.\n\nTotodată, motivele izbucnirii incendiului sunt încă necunoscute, potrivit oamenilor legii. Un participant la festival a povestit că roata a accelerat brusc și apoi cabinele care se aflau pe partea superioară a obiectivului de agrement au luat foc. La stingerea incendiului s-a intervenit și cu elicopeterul.\n\nArtistul, aflat pe scena Festivalului Highfield în momentul declanșării focului, a fost îndemnat să își continue prestația pentru a evita panica în masă:\n\n„Mi s-a spus în cască să nu întrerup concertul sub nicio formă şi să vorbesc în continuare cu voi ca să evităm panica în masă. Prioritate a fost să preîntâmpinăm o escaladare a situaţiei. Din fericire, a avut efect”, a scris Ski Aggu într-un mesaj publicat pe Instagram. El s-a declarat „consternat și șocat” de cele întâmplate.\n\n„Vă mulțumesc tuturor pentru că v-ați păstrat calmul și ați evitat ceva mai rău”, a mai adăugat artistul pe rețelele de socializare.\n\n„Cei afectați primesc tratament și se simt bine având în vedere circumstanțele”, se arată și într-o declarație a reprezentanților festivalului, adăugând: „Suntem în strânsă coordonare cu pompierii, poliția și serviciile medicale și de salvare”.\n\nUn purtător de cuvânt al pompierilor a precizat că după aproximativ 30 de minute de la izbucnirea incendiului, situația era sub control.\n\nFocul a fost stins de pompieri, iar roata a fost închisă. Celelalte activităţi din cadrul festivalului au continuat după intervenţia pompierilor.\n\nFestivalul Highfield se descrie ca cel mai mare festival de rock independent - Indie-Rock - și are loc în suburbia Grosspösna a Leipzig. Organizatorii au spus că la eveniment au participat aproximativ 30.000 de persoane.\n\nÎntr-un incident separat de acesta, poliția a mai intervenit să întrerupă o demonstrație a extremei-dreaptă în preajma evenimentului Leipzig Pride.",
        "label": "Germania"
    },
    {
        "title": "Șofer român, aproape de tragedie pe o autostradă în Germania - GermaniaMea.ro",
        "content": "Neatenția unui român pe autostrada A1 din Germania s-ar fi putut transforma într-o adevărată catastrofă.\n\nTotul s-a petrecut miercuri dimineață, în jurul orei 10:20, când bărbatul de 55 de ani, șofer de camion, conducea cu viteză și nu a observat la timp blocajul din trafic. Acesta nu a mai putut frâna și a intrat în plin în mașinile ce staționau în coloană, chiar înainte de intersecția Stuhr și Groß Ippener, informează Bild.de.\n\nChiar dacă a încercat să evite totul în ultim moment, mastodontul condus de român a intrat în coliziune cu un alt camion, înmatriculat în Polonia. Situația s-ar fi putut transforma într-o reală tragedie, ținând cont de faptul că românul conducea un camion de 40 de tone care transporta substanțe periculoase, respectiv nitrat de potasiu.\n\nNitratul de potasiu este o substanță chimică de culoare albă, solidă, foarte periculoasă, utilizată în producerea de îngrășăminte sau drept combustibil pentru rachete, praf de pușcă, artificii, medicamente și cosmetice.\n\nDin cauza acestui incident, autostrada a fost închisă timp de câteva ore în direcția Osnabrück pentru operațiunile de salvare.\n\nInițial, serviciile de urgență nu știau despre ce substanță este vorba - o problemă în plus pentru cele peste 40 de persoane ale echipelor de intervenție care a necesitat măsuri sporite.\n\nPotrivit poliției, o cantitate mică de substanțe oxidante s-a scurs în urma impactului, dar pompierii au reușit să controleze situația. Traficul a fost blocat temporar pe o distanță de aproximativ 8 kilometri.\n\nÎn urma accidentului, mai multe persoane au fost rănite, unele grav. De altfel, șoferul, care a provocat totul, a rămas prins între fiarele contorsionate și a fost nevoie de intervenția specialiștilor pentru descarcerare. Un prim salvator a fost rănit în timp ce încerca să-l scoată pe șoferul blocat. Acesta a suferit mai multe plăgi după ce a spart geamul cabinei șoferului.\n\nLa fața locului s-a intervenit și cu un elicopter de salvare care l-a transportat pe șoferul român la cel mai apropiat spital din zonă. Din păcate, medicii sunt rezervați în privința sănătății sale, starea lui fiind critică.\n\nPolițiștii au început cercetări mai amănunțite pentru a stabili circumstanțele accidentului.\n\nOamenii legii sosiți la fața locului au estimat că pagubele produse celor două camioane implicate în accident se ridică la aproximativ 150.000 de euro.",
        "label": "Germania"
    },
    {
        "title": "Germania: De ce sunt interzise mașinile de tuns iarba în Koln? - GermaniaMea.ro",
        "content": "Într-un oraș din Germania, autoritățile au emis un ordin de interdicție privind utilizarea mașinilor de tuns iarba pentru a proteja... ariciul! Ce legătură este între arici și mașinile de tuns iarba?\n\nProprietarii aleg să pornească roboții de tuns iarba noaptea, nefiind nevoie de supraveghere pentru funcționarea acestora și fiind mașinării silențioase. În general, aricii nu fug din calea roboţilor de tuns iarba, ci se fac ghem pentru a se apăra. Însă, de multe ori, aceste dispozitive automate, deși eficiente și discrete, pot deveni o amenințare mortală pentru arici - lamele ascuțite rănesc micile mamifere.\n\nAșa că autoritățile din Koln au decis protejarea acestora prin lansarea unui astfel de ordin care a intrat în vigoare cu efect imediat, după ce mai multe municipalităţi mai mici au luat deja măsuri similare.\n\nActiviştii pentru drepturile animalelor au solicitat restricţii asupra punerii în funcţiune a roboţilor de tuns iarba, cu scopul de a proteja fauna sălbatică.\n\nAriciul european - Erinaceus europaeus - este răspândit în mare parte din teritoriul Germaniei, devansând veveriţa şi vulpea roşie, dar găsește tot mai puțin habitate adecvate pentru a supraviețui.\n\nMotiv pentru care, anul trecut, acest mamifer omnivor de mici dimensiuni a fost desemnat ”Animalul anului 2024” de Fundația pentru Protejarea Animalelor Sălbatice din Germania\n\nOrganizația acordă astfel de premii din 2017 pentru a atrage atenţia asupra animalelor sălbatice în pericol de dispariţie. În zonele rurale din Germania, câmpiile au înlocuit tot mai mult zonele cu gard viu, păduri şi păşuni, care au fost în trecut habitatul aricilor.\n\nÎn aceste condiții, aceste animale au fost forţate să se mute în oraşe, unde asfaltul, suprafeţele din beton și mașinile le fac viaţa dificilă. Ariciul se află pe o așa numită listă de avertizare timpurie în ceea ce priveşte speciile amenințate, iar populația acestei specii este în diminuare continuă.\n\nAricii își caută hrana la asfințit și noaptea. Un expert al Fundației Germane pentru Mediu și Conservarea Naturii (BUND) a declarat că interzicerea dispozitivelor robotizate de tuns gazonul pe timp de noapte este „minimul” pe care orașul îl poate face pentru a proteja animalele.\n\nPe lângă interdicția nocturnă, autoritățile locale au început să promoveze alternative de tundere a ierbii care să fie mai prietenoase cu mediul și fauna sălbatică, încurajând utilizarea metodelor tradiționale sau programarea roboților pe timp de zi.",
        "label": "Germania"
    },
    {
        "title": "Premieră în Germania: Iată cea mai inovativă sursă de energie! - GermaniaMea.ro",
        "content": "Era atomică a Germaniei s-a încheiat pe 15 aprilie 2023, în plină criză energetică, ca urmare a invaziei Rusiei în Ucraina. Deși a fost expusă celor mai sumbre scenarii, Republica Federală a preferat să se concentreze asupra obiectivului său de a acoperi 80% din necesarul de energie electrică cu energie regenerabilă până în 2030 şi de a închide, în acelaşi timp, centralele pe cărbune până cel târziu în 2038.\n\nDe altfel, odată cu majorarea prețurilor la energie ca urmare a războiului din Ucraina, tot mai mulți nemți și-au montat „mini-instalații solare”. Aproximativ 200.000 de astfel de unități solare sunt deja instalate pe pereții sau balustrada balcoanelor. Și se pare că este abia începutul...\n\nConcret, Germania apelează la noua tehnologie prin care poate fi produsă energie regenerabilă. Credeați că nu mai e nimic nou sub soare? Greșit! Germania tocmai a demarat construcţia unei centrale solare plutitoare. Cu o întindere de 16 hectare, situl de lângă Cottbus este cea mai mare instalaţie fotovoltaică plutitoare din Germania şi una dintre cele mai mari din Europa, conform operatorului Leag şi dezvoltatorului de proiecte EP New Energies (EPNE).\n\nPotrivit specialiștilor, instalația este programată să intre în funcţiune în a doua jumătate a anului 2024, într-o etapă ulterioară a tranziţiei economiei regionale în Luzacia. Se estimează că centrala solară va genera aproximativ 29.000 de megawaţi ore de energie electrică pe an, suficient pentru a alimenta 8.250 de gospodării. Aproximativ 51.000 de module solare sunt montate pe aproape 1.900 de flotoare în lac.\n\nUna dintre cele mai tari inovații pentru generarea nepoluantă de energie electrică sunt panourile solare plutitoare, denumite și fotovoltaice plutitoare (FPV). Primul brevet pentru acest tip de tehnologie solară a fost înregistrat în 2008 și și-a câștigat mai întâi popularitatea în Asia. Aceste sisteme pot fi ancorate pe mări, lacuri, iazuri, bălți, canale sau rezervoare.\n\nMarele lor avantaj este că nu ocupă teren, care poate fi folosit în schimb pentru agricultură. Un alt mare avantaj este acela că pot fi montate lângă hidrocentrale, iar conectarea lor la rețeaua de energie se face rapid și cu costuri reduse.\n\nCostul unei ferme plutitoare este semnificativ mai ridicat, dar, în timp, investiția se amortizează. Panourile aflate la suprafața apei nu se supraîncălzesc la fel de tare ca cele de pe sol și astfel sunt mai eficiente la temperaturi mari. Mai mult, temperatura apei scade sub o astfel de instalație, ceea ce reduce problema algelor care acaparează multe ape stătătoare.\n\nȘi România are în vedere instalarea unui astfel de parc fotovoltaic plutitor. Primele idei au fost vehiculate în vara anului trecut când compania de stat Hidroelectrica a anunțat că va construi primul sistem solar plutitor, denumit „Nufărul”, pe un lac de acumulare din județul Olt, în zona unde există acum o hidrocentrală. Parcul fotovoltaic plutitor va acoperi 10 hectare din suprafața lacului de acumulare - altfel spus, va fi de mărimea a zece terenuri de fotbal. Peste 26.000 de panouri vor fi folosite la construcția lui. Energia pe care o va produce a fost estimată la 12 GWh, suficientă să asigure consumul în fiecare zi a peste 1.000 locuințe.",
        "label": "Germania"
    },
    {
        "title": "Haos politic în Germania! Coaliția lui Scholz s-a rupt! - GermaniaMea.ro",
        "content": "UPDATE 1 : Cancelarul german Olaf Scholz l-a numit joi pe Jörg Kukies, fostul său consilier economic, în locul ministrului de Finanţe demis miercuri, Christian Lindner. UPDATE 2 : Între timp, unul dintre miniştrii liberali ai guvernului german, Volker Wissing, a anunţat că va rămâne în echipa de guvernare şi îşi părăseşte partidul cu care este în dezacord în urma deciziei sale de a se rupe de cancelarul Scholz. „Vreau să-mi rămân fidel mie\", a declarat el, pentru a-şi explica decizia de a rămâne în funcţia de Ministru al transporturilor.\n\nÎn timp ce toți ochii erau ațintiți pe alegerile prezidențiale din Statele Unite ale Americii, în cea mai puternică țară din Europa e haos politic.\n\nPartidul Liber-Democrat (FDP) a anunţat miercuri seară că toţi miniştrii săi vor părăsi guvernul de coaliţie al lui Olaf Scholz, în urma demiterii ministrului de Finanţe Christian Lindner, informează TheLocal.de. Asta înseamnă că guvernul lui Olaf Scholz nu mai are majoritate în parlament.\n\nMișcarea vine în urma faptului că Lindner a cerut alegeri anticipate la nivel federal ca soluţie în faţa crizei prin care trece coaliţia tripartită de guvernare, totul pe fondul divergenţelor asupra politicilor economice şi scăderii popularităţii.\n\nO idee cu care Olaf Scholz a fost în total dezacord.\n\n„Mi-a înşelat încrederea de prea multe ori\", a declarat cancelarul despre Lindner.\n\nÎn aceste condiții, cancelarul intenționează să supună guvernul său unui vot de încredere în parlament, pe 15 ianuarie. Dacă Executivul nu va trece de vot, se vor organiza alegeri anticipate până la sfârșitul lunii martie, scrie Reuters.\n\nPolitologul Kai Arzheimer a admis pentru The Local că țara se îndreaptă spre un vot anticipat „dar calea către alegeri anticipate este anevoioasă, deoarece există obstacole constituționale mari”.\n\nDe la ce a pornit totul?\n\nDisputele s-au accentuat în timpul pregătirii bugetului pentru 2025, care trebuie aprobat cu celeritate în noiembrie. Asta în timp ce Germania trece prin al doilea an de contracție economică şi mai multe sectoare ale economiei germane se află în criză şi anunţă concedieri. (Despre parte din ele, GermaniaMea.ro a relatat pe larg AICI , AICI și AICI .\n\nLa acestea se adaugă și scăderea în popularitate a guvernului și creșterea în sondaje pentru forțele de extremă dreapta și extremă stânga.\n\nToamna aceasta, toate cele trei formaţiuni din coaliţia de guvernare de la Berlin, respectiv Partidul Social-Democrat (SPD) al cancelarului Olaf Scholz, Partidul Liber-Democrat (FDP) al ministrului de finanţe Christian Lindner şi Verzii titularei Externelor, Annalena Baerbock, au suferit înfrângeri severe în alegeri regionale, în timp ce formaţiunile anti-sistem şi de extremă dreapta au obţinut rezultate record.\n\nDe asemenea, la europarlamentarele din iunie cele trei partide din coaliţia lui Scholz au obţinut împreună numai 31% din voturi, iar partidul de extremă dreapta Alternativa pentru Germania (AfD) s-a clasat în faţa tuturor celor trei formaţiuni de guvernare.\n\nPe 28 septembrie 2025 în Germania vor avea loc alegeri legislative naţionale.\n\nPotrivit sondajelor din Germania, dacă mâine ar avea loc alegeri, opoziţia conservatoare s-ar clasa pe primul loc cu peste 30% dintre voturile exprimate, iar liderul acesteia, Friedrich Merz, ar fi favorit la postul de cancelar.\n\nÎnsă el ar avea greutăți să formeze o coaliţie majoritară, în condițiile în care Partidul Alternativa pentru Germania (AfD, de extremă dreapta) se clasează pe locul doi în sondaje.\n\nDacă vor fi convocate alegeri anticipate, acestea ar fi dezastruoase pentru toate cele trei partide de coaliție. SPD și Verzii ar obține scoruri considerabil mai mici decât la alegerile din 2021, în timp ce FDP ar putea să nu mai intre deloc în Bundestag, potrivit sondajelor.",
        "label": "Germania"
    },
    {
        "title": "Un alt colos al Germaniei, zdruncină economia! Concedieri dure - GermaniaMea.ro",
        "content": "După anunțul istoric al Volkswagen - cel mai mare producător de mașini din Germania – care a informat recent că va concedia până la 30.000 angajați pe termen mediu pentru a reduce costurile, așa cum GermaniaMea.ro a relatat AICI , o altă companie gigant e nevoită să treacă la măsuri dure pentru a se salva din criză.\n\n„Sunt necesare reduceri dure. Trebuie să devenim mai profitabili\", a declarat Dennis Grimm, purtătorul de cuvânt al consiliului executiv al Thyssenkrupp Steel Europe (TKSE), într-un interviu pentru Westdeutsche Allgemeine Zeitung (WAZ).\n\nPotrivit acestuia, cei 27.000 de muncitori să se aștepte la orice, deoarece „situaţia actuală a pieţei s-a deteriorat din nou în ultimele luni şi, din păcate, nu se vede o revenire”.\n\nTKSE iese dintr-o confruntare majoră cu societatea-mamă, din cauza fondurilor care sunt necesare într-o companie mixtă propusă în proporţii egale cu miliardarul ceh Daniel Kretinsky, care deţine deja o participaţie de 20% în afacerea cu oţel, potrivit WAZ.\n\nGrimm a spus că, în prezent, un nou plan de afaceri pentru TKSE este în curs de dezvoltare şi nu este clar câte locuri de muncă ar urma să fie disponibilizate.\n\n„Nu putem încă să punem o cifră exactă cu privire la câţi oameni vom avea odată ce planul de afaceri va fi finalizat şi negocierile cu reprezentanţii angajaţilor se vor încheia. Dar vor fi mai puţini decât astăzi”, a declarat Grimm pentru WAZ.\n\nDivizia de oțel Thyssenkrupp este cel mai mare producător de oțel din Germania. Aceasta a fost într-un declin financiar permanent, în ultima perioadă, din cauza recesiunii economice și a importurilor ieftine. Acesta este unul dintre motivele pentru care trebuie să reducă capacitatea.\n\nDe la o producție anuală de 11,5 milioane de tone de oțel, capacitatea ar putea fi acum limitată la cinci până la șase milioane de tone de oțel,\n\nȘi divizia mecanică a Thyssenkrupp este în criză, alte 421 de locuri de muncă din Bremen – Farge fiind pe lista neagră. Producția de la șantier urmează să fie ea redusă treptat până în 2026, a mai anunțat compania, potrivit handelsblatt.com.\n\nMomentan, angajații sunt în stand-by, deoarece în prezent nu există planuri concrete pentru un astfel de proiect și, prin urmare, nu există niciun motiv pentru a declanșa o grevă, a anunțat și IG Metall, sindicatul care susține drepturile angajaților Thyssenkrupp.\n\nCompania are activitate și în România: Thyssenkrupp Materials România (CAEN de activități comerciale) face parte din grupul thyssenkrupp, din septembrie 2006, și oferă produse din oțel carbon, oțel inoxidabil și metale neferoase pentru clienții noștri activi în diferite industrii, cum ar fi: producție, clădiri civile și industriale, mașini grele și echipamente, petrol și gaze, șantiere navale, automobile. Activitatea este concentrată pe vânzări și este formată din 40 de reprezentanți de vânzări.",
        "label": "Germania"
    },
    {
        "title": "Salarii mai mari pentru milioane de angajați din Germania! - GermaniaMea.ro",
        "content": "După ce mii de muncitori germani din sindicatul IG Metall, au declanșat săptămâna trecută greve la nivel național pentru a cere salarii mai mari, aspect semnalat și de GermaniaMea.ro AICI , vocea lor a fost auzită. Au fost negocieri intense pentru obținerea acestor majorări.\n\nAstfel, angajații din industria auto și companiile de inginerie din Germania vor primi o creștere salarială de 5,5% în următoarele 25 de luni, potrivit unui acord pilot semnat cu angajatorii, după cum a anunțat IG Metall, cel mai mare sindicat din Bundesrepublik.\n\nAcordul vizează aproximativ 3,9 milioane de angajați de la companii precum Mercedes-Benz, BMW, MAN Truck & Bus, Siemens și Thyssenkrupp.\n\nAngajaţii vor beneficia de o majorare etapizată: întâi cu 2% a salariilor din aprilie 2025 şi încă 3,1% din aprilie 2026. În octombrie, rata anuală a inflaţiei în cea mai puternică țară din Europa s-a situat la 2,4%. Sindicatul ceruse o majorare de 7%, dar angajatorii au oferit o creştere de 3,6% în următoarele 25 de luni.\n\nTot conform acordului, angajaţii vor primi o primă unică de 600 de euro până în februarie, iar indemnizaţiile pentru stagiari vor creşte cu 140 de euro pe lună în ianuarie, a precizat IG Metall.\n\n„În acest fel, creăm securitate pentru angajați”, a explicat Christiane Benner, prim președinte al IG Metall, într-un comunicat de presă. „Am reușit să obținem un rezultat solid pentru angajați în ciuda condițiilor dificile. Suntem deosebit de mulțumiți de rezultatul excelent pentru stagiari.”\n\nAcordul, urmărit de Banca Centrală Europeană pentru efectele asupra inflației, vine într-un moment dificil pentru Germania, care se confruntă cu al doilea an de contracție economică și este afectată de o criză guvernamentală .\n\nÎn plus, sectorul auto este vizat și de posibile taxe vamale.\n\nÎn același context, un purtător de cuvânt al Consiliului Angajaţilor Volkswagen a salutat acordul, dar a refuzat să comenteze posibilele efecte asupra propriilor negocieri cu conducerea VW. Acordul vine cu o săptămână înainte de a treia rundă de negocieri (stabilită pentru 21 noiembrie) privind salariile și închiderile de fabrici la Volkswagen.\n\nConducerea a cerut angajaților să accepte o reducere salarială de 10%., pe fondul concurenței puternice din partea producătorilor din China.\n\nLa rândul său, conducerea Siemens a salutat acordul, declarând: „Compromisul general atins pe 12 noiembrie este la limita a ceea ce Siemens AG poate suporta, dar se încadrează în așteptările noastre”. Purtătorul de cuvânt din cadrul companiei a refuzat să comenteze impactul financiar al acordului, potrivit Reuters.",
        "label": "Germania"
    },
    {
        "title": "Contribuțiile germane la asigurările de sănătate vor crește în 2024! - GermaniaMea.ro",
        "content": "Ministrul german al Sănătății, Karl Lauterbach (SPD), a declarat că oamenii vor trebui să plătească mai mult pentru asigurarea de sănătate în 2024 pentru a acoperi decalajele financiare în serviciul de sănătate!\n\nÎntr-un interviu acordat RND, Lauterbach a spus că a exclus reducerile în serviciile pentru pacienți și, prin urmare, se uită la o creștere minoră a costurilor pentru asigurări de sănătate pentru a consolida fondurile de asigurări.\n\n„Ministrul de Finanțe Christian Lindner a precizat că subvențiile fiscale acordate asigurărilor legale de sănătate nu pot fi majorate”, a declarat Lauterbach pentru RND. \"Cu mine, nu vor fi reduceri de servicii. Cota de contribuție la asigurările legale de sănătate va trebui, prin urmare, să crească ușor din nou anul viitor\".\n\nÎn urma pandemiei de Covid, politicianul SPD s-a chinuit să găsească modalități de a menține sistemul de sănătate al Germaniei.\n\nAnul acesta, fondurile de asigurări statutare (GKV) se confruntă cu un deficit istoric de 17 miliarde EUR, fondurile de asigurări de îngrijire luptă, de asemenea, cu un deficit de 4,5 EUR.\n\nPentru a rezolva această problemă, Lauterbach a anunțat măsuri de urgență la începutul anului. Acestea au inclus permiterea fondurilor de asigurări de sănătate să strângă în mod voluntar contribuții suplimentare, injectarea de 14,5 miliarde EUR din finanțare de trezorerie în GKV și aplicarea reducerilor farmaceutice la medicamente.\n\nCu toate acestea, în ciuda măsurilor, experții prevăd că GKV va avea în continuare nevoie de o finanțare suplimentară de 7 miliarde de euro pentru a-și menține capul deasupra apei în 2024.",
        "label": "Germania"
    },
    {
        "title": "Cum fac românii Germania mare? - GermaniaMea.ro",
        "content": "Germania se confruntă în ultimii ani cu o depopulare semnificativă, după ce naşterile au ajuns în 2023 la cel mai scăzut nivel din ultimul deceniu. Mai exact, potrivit cifrelor publicate de Biroul Federal de Statistică, numărul nou-născuților a coborât cu 6,2% faţă de anul precedent, ajungând la cel mai scăzut nivel înregistrat din 2013. Pandemia a avut și ea un impact semnificativ asupra acestui aspect, incertitudinea economică şi socială generată, determinând mulţi tineri să amâne decizia de a avea copii.\n\nDar, vin românii să dea un imbold și asta pentru că, potrivit statisticilor, în ultimii 24 de ani, numărul nou-născuţilor din mame românce din Germania a crescut de aproape zece ori.\n\nMai mult de 154.000 de copii români s-au născut în Germania în perioada cuprinsă între anii 2000 şi 2023, arată datele Destatis, informează zf.ro.\n\nNumărul copiilor născuţi din mame românce în Germania a crescut de la 1.458 în anul 2000 la un vârf de 15.644 în anul 2021 şi a ajuns la 14.388 în 2023. Un salt considerabil se observă în 2012 - 2013, când numărul copiilor născuţi din mame românce creşte de la 3.206 la 4.230 şi continuă să crească rapid în anii următori.\n\nÎntre 2014 şi 2016, numărul copiilor cu mame românce din Germania aproape se dublează, de la 5.551 în 2014 la 10.504 în 2016. După atingerea vârfului în 2021 cu 15.644 de naşteri, numărul începe să scadă uşor la 14.945 în 2022 şi la 14.388 în 2023.\n\nÎn anul 2000, copiii din mame românce reprezentau doar 0,20% din totalul naşterilor din Germania. Ponderea a crescut treptat, ajungând la 2,10% în anul 2023.\n\nDin punct de vedere sociologic, creşterea poate fi atribuită migraţiei sporite a românilor către Germania, în special după aderarea României la Uniunea Europeană în 2007, care a permis o mai mare libertate de mişcare şi drept de muncă în statele membre.\n\nRomânii, cea mai numeroasă comunitate de ortodocși din Germania\n\nDacă înainte de 1960, ortodocși erau reprezentați la scară mică în Bundesrepublik, acum comunitatea lor a luat o amploare fantastică, în contrast cu scăderea numărului de membri ai Bisericii Romano-Catolice și Protestante.\n\nPotrivit DW.com, migrația forței de muncă a dus la o creștere a comunității, estimată la 4 milioane în prezent, iar românii ortodocși sunt cel mai mare grup, cu 900.000 de membri. Rușii și grecii, bulgarii și sârbii au fiecare peste 400.000 și, în unele cazuri, aproape 500.000 de membri.\n\n„Credința ortodoxă are un potențial incredibil în această țară. Acest număr de credincioși nu poate fi pur și simplu dat la o parte. Și nu putem vorbi despre ea ca despre o minoritate. Nu mai suntem o Biserică minoritară și, de fapt, nu mai este nici o Biserică migrantă. Noi suntem aici”, spune Preasfințitul Părinte Emanuel de Christoupolis, Episcop vicar al Mitropoliei Germaniei din Patriarhia Ecumenică.\n\nAcest avânt se datorează și faptului că mulți dintre adepții cultului catolic și protestant din Germania au renunțat să mai ajute la finanțarea instituțiilor religioase în care au fost botezați și în care au fost înregistrați de când erau copii. Poate este un fapt mai puțin cunoscut, dar creștinii și evreii din Germania plătesc între 8 și 9 procente din impozitul pe salariu la biserică sau sinagogă în fiecare lună, prin ceea ce se numește Kirchensteuer („taxa bisericească”) sau Kultussteuer („taxa de cult”). Mai multe despre de ce mii de germani renunță să mai meargă la biserică, GermaniaMea.ro a scris AICI .",
        "label": "Germania"
    },
    {
        "title": "Ce soluție a găsit Germania pentru deficitul de îngrijitori de bătrâni? - GermaniaMea.ro",
        "content": "Cea mai populată țară din Europa, Germania, a devenit în ultimii ani una dintre societățile care îmbătrânesc cel mai rapid din lume. Având în vedere că numărul persoanelor care au nevoie de îngrijire crește rapid și se estimează că 670.000 de posturi de îngrijitor vor rămâne neocupate în Republica Federală până în 2050, cercetătorii se întrec pentru a concepe... roboți care pot prelua unele dintre sarcinile îndeplinite astăzi de asistente, îngrijitori și medici, informează TheLocal.de.\n\n„Azi avem bancomate de unde putem obține numerar. Ne putem imagina că într-o zi, pe baza aceluiași model, oamenii pot veni să-și facă un examen medical într-un fel de hub tehnologic\", a declarat Abdeldjallil Naceri, 43 de ani, principalul om de știință al laboratorului din cadrul Institutului de Robotică și Inteligență Mecanică din Munchen.\n\nMedicii ar putea, apoi, să evalueze rezultatele diagnosticării robotului de la distanță, ceva care ar putea fi deosebit de valoros pentru oamenii care trăiesc în comunități îndepărtate.\n\nCa alternativă, aparatul ar putea oferi un serviciu mai personalizat acasă sau într-o casă de îngrijire - servind mesele, deschizând o sticlă de apă, chemând ajutor în caz de cădere sau apelând video familia și prietenii.\n\nGarmi este un produs al unui nou sector numit geriatronică, o disciplină care folosește tehnologii avansate precum robotica, IT și tehnologia 3D pentru geriatrie, gerontologie și asistență medicală.\n\nUmanoidul de culoare albă „Garmi” nu arată cu mult diferit de un robot tipic - stă pe o platformă cu roți și este echipat cu un ecran negru pe care sunt atașate două cercuri albastre care acționează ca ochi. Însă doctorul german pensionar Guenter Steinebach, în vârstă de 78 de ani, a spus: „Pentru mine, acest robot este un vis”.\n\nGarmi nu numai că este capabil să efectueze diagnostice pacienților, ci poate oferi și îngrijire și tratament pentru aceștia. Sau cel puțin, acesta este planul. Aproximativ zece oameni de știință au construit Garmi cu ajutorul medicilor precum Steinebach de la Institutul de Robotică și Inteligență Mecanică din Munchen.\n\nParte a Universității Tehnice din Munchen, institutul își are sediul unitatea specializată în geriatronică în Garmisch-Partenkirchen, o stațiune de schi care găzduiește una dintre cele mai mari proporții de persoane în vârstă din Germania.\n\n„Din 2030, trebuie să fim capabili să integrăm acest tip de tehnologie în societatea noastră”, a declarat omul de știință Naceri.\n\nEva Pioskowik, directoarea casei de bătrâni Sankt Vinzenz din Garmisch, un partener al proiectului, se luptă zilnic cu deficitul de personal. Ea a spus că nu se aștepta ca robotul să ia locul angajaților din domeniul sănătății.\n\n„Dar ar putea permite personalului nostru să petreacă puțin mai mult timp cu rezidenții”, a spus ea.\n\nPentru echipa lui Naceri, una dintre provocările majore nu este tehnologică, medicală sau financiară. Mai degrabă, rămâne de văzut dacă majoritatea pacienților vor accepta robotul.\n\n„Trebuie să aibă încredere în robot”, a spus el. „Trebuie să-l poată folosi așa cum folosim un smartphone astăzi”.\n\nChiar și așa, previziunile experților care au făcut mai multe studii este următorul: roboții vor prelua aproape jumătate din sarcinile casnice în maximum 10 ani.\n\nLa polul opus însă, alți specialiști în geriatrie susțin că va mai greu să implici un robot la capitolul îngrijirii bătrânilor, care, clar, au nevoie de interacțiune umană.",
        "label": "Germania"
    },
    {
        "title": "7 evenimente de neratat în Germania, în luna iunie - GermaniaMea.ro",
        "content": "După o iarnă încărcată din toate punctele de vedere, dar și ceva mai lungă meteorologic vorbind, e de preferat să lași lucrurile să se așeze în modul lor firesc și să iei o gură de oxigen, în aer liber, la tot felul de evenimente care îți vor încânta mentalul, dar și gusturile. Pe măsură ce vara se instalează în Germania, au loc și o serie de festivaluri interesante pe care ar fi păcat să le ratezi.\n\nHessentag este un festival anual care se desfășoară în diferite orașe din statul Hesse pentru a evidenția diversitatea (varietatea) regiunii. Hessentag de anul acesta va avea loc la Pfungstadt, un orășel din districtul Darmstadt-Dieburg din sudul Hesse, la aproximativ 17 kilometri sud-vest de orașul Darmstadt.\n\nCea de-a 60-a ediție a festivalului va fi o ediție aniversară, specială pentru oraș, deoarece au trecut 50 de ani de când Pfungstadt a găzduit primul său Hessentag în 1973.\n\nEvenimentul din acest an își propune să aducă întreaga regiune Hesse mai aproape de Pfungstadt și cu accent pe sentimentul de „unitate” pentru vizitatori. Va fi o varietate de spectacole culturale, concerte, parade, expoziții și delicii culinare, oferind o sărbătoare vibrantă a culturii și tradițiilor Hesse.\n\nDacă ești un fan al stilului muzical baroc, atunci Leipzig este locul potrivit pentru tine în luna iunie. Bachfest-ul de anul acesta - care se desfășoară sub diferite forme de peste 100 de ani - va marca împlinirea a 300 ani de când compozitorul de renume mondial și-a asumat rolul de dirijor muzical la Biserica Sf. Toma din Leipzig în 1723.\n\nPentru a marca acest moment, vor avea loc peste 150 de evenimente în care muzicieni și grupuri internaționale de renume vor onora moștenirea muzicală a compozitorului.\n\nTimp de 50 de ani, pitorescul oraș Ingelheim am Rhein de pe malul Rinului găzduiește un festival popular vibrant. Festivalul Eurofolk a adunat un public dedicat de-a lungul anilor, în special în rândul comunității hippie.\n\nÎn cea de-a 51-a ediție din acest an, festivalul va găzdui o serie de spectacole muzicale live pe două scene, precum și diverse tarabe pline cu delicii gustoase, îmbrăcăminte specifică acestui stil, instrumente muzicale și alte articole unice de cumpărat pentru ocazii de zi cu zi și speciale.\n\nSăptămâna Kiel sau „ Kiel Woche ” este unul dintre cele mai mari evenimente de navigare din lume. Acesta combină curse competitive de navigare cu o atmosferă de festival plină de viață, cu concerte, spectacole stradale, expoziții de artă și un spectaculos foc de artificii.\n\nVizitatorii pot admira o varietate de fregate internaționale la Centrul Olimpic Schilksee și pot urmări baloanele cu aer cald, navele cu aer cald și baloanele model care vor face spectacol pe cerul Nordmarksportfeld.\n\nÎntre timp, vor fi spectacole de muzică live și teatru pe scenele în aer liber de la Krusenkupplung și Fördebühne.\n\nFestivalul Summer Tollwood din München este o sărbătoare de o lună a artei, muzicii, culturii și conștientizării mediului, oferind un program captivant de concerte, spectacole teatrale, expoziții, ateliere și standuri cu mâncare.\n\nWeltsalon (Salonul mondial) oferă o platformă pentru discuții, prelegeri și ateliere de lucru pe probleme sociale și de mediu de actualitate, unde experți, activiști și artiști se reunesc pentru a aborda subiecte precum schimbările climatice, drepturile omului și justiția globală.\n\nTrupe și muzicieni renumiți național și internațional dintr-o gamă variată de genuri, cum ar fi pop, rock, folk și jazz, vor cânta pe mai multe scene. Totul acompaniat de o gamă apetisantă de delicatese din bucătăria internațională, dar și mâncăruri tradiționale bavareze.\n\n21 iunie: Fête de la Musique la Berlin\n\nFête de la Musique, cunoscută și ca Ziua Mondială a Muzicii, este un festival internațional de muzică celebrat în fiecare an pe 21 iunie la Berlin.\n\nPentru o zi, festivalul umple străzile, parcurile și locurile orașului cu spectacole de muzică live. Muzicieni din diverse genuri și medii, atât amatori, cât și profesioniști, prezintă o gamă variată de stiluri muzicale pe tot parcursul zilei și nopții, iar concerte improvizate apar adesea în diferite cartiere.\n\nFusion Festival este un festival renumit de muzică și arte care are loc în fiecare an pe un fost aerodrom militar din Lärz, Mecklenburg-Pomerania de Vest, în nord-estul Germaniei.\n\nA devenit un eveniment emblematic pe scena festivalurilor europene și este cunoscut pentru atmosfera sa unică, gama muzicală eclectică și pune accent pe comunitate și creativitate.\n\nPe lângă un program muzical divers cu artiști renumiți și talente underground, festivalul găzduiește și numeroase ateliere și discuții.",
        "label": "Germania"
    },
    {
        "title": "Tot ce se schimbă în Germania, în martie 2024 - GermaniaMea.ro",
        "content": "După un început de an tumultos, cu greve, inflație în creștere, scumpiri, criză economică și imobiliară, Germania pare că se învârte într-un cerc vicios. Și când, ca un clișeu, primăvara – natura revine la viață, așa speră și cei care locuiesc în Republica Federală: un suflu proaspăt că totul va fi mai bine.\n\nDe la salarii mai mari pentru unele grupuri de angajați până la contribuții majorate la asigurări de sănătate pentru pensionari, viața în Germania pare tot mai complexă.\n\nIată câteva dintre schimbările importante care urmează să aibă loc în Bundesrepublik, în luna Martie.\n\n[ Detalii despre toate modificările - în articolul pregătit de GermaniaMea.ro , un site pentru românii care caută de muncă în Germania .]\n\nMai mulți bani pentru angajații din sectorul public\n\nAngajații din sectorul public atât la nivel federal, cât și la nivel local vor primi mai mulți bani începând de vineri – 1 martie.\n\nVeniturile lunare vor crește cu o sumă de bază de 200 de euro, adică un plus de 5,5%. Creșterea se va ridica la un total de cel puțin 340 de euro, potrivit Ministerului de Interne al Germaniei.\n\nPensionarii plătesc contribuții mai mari la asigurările de sănătate\n\nContribuțiile la asigurările de sănătate pentru angajați au fost deja majorate la începutul anului. Acum, două luni mai târziu, schimbările îi afectează și pe pensionari. Contribuțiile suplimentare variază în funcție de fondul de asigurări de sănătate. Pentru cei afectați, cuantumul pensiei transferate va fi simțitor mai mic.\n\nDe la 1 martie, companiilor le va fi mai ușor să angajeze temporar angajați din țări non-UE, de exemplu în perioadele de vârf sezoniere. De asemenea, va fi mai simplu pentru muncitorii calificați să vină în Germania.\n\nCondiția prealabilă pentru o viză va fi o calificare profesională recunoscută de stat după cel puțin 2 ani de pregătire și 3 ani de experiență profesională. Recunoașterea formală a calificării profesionale, de exemplu cu o diplomă, nu va mai fi necesară.\n\nAccesul pe piața muncii din Germania va deveni, de asemenea, mai ușor pentru lucrătorii IT și specialiștii: aceștia își pot începe acum un loc de muncă după doar 2 ani de experiență profesională.\n\nExistă și modificări în ceea ce privește angajarea studenților din țări terțe. Pentru ei, printre altele, limita superioară a orelor de lucru a fost ridicată de la 120 la 140 de zile lucrătoare. Profesiile reglementate, de exemplu în sectorul sănătății, sunt scutite.\n\nEvidenţa orelor de lucru pentru angajaţii cu forme legale\n\nÎn urma unei hotărâri judecătorești a Tribunalului Federal de Muncă (BAG) din toamna anului trecut, companiile din Germania sunt obligate din luna martie să urmărească programul de lucru al tuturor angajaților. De asemenea, oricine este angajat în Republica Federală va trebui să își facă singur pontajul în fiecare zi.\n\nDecizia datează din 2019 și aparține Curții Europene de Justiție (CEJ), iar motivul principal este protejarea angajaților de orele de lucru excesive/burnout și de orele suplimentare neplătite.\n\nNoul contract colectiv de muncă pentru asistenți medicali (AMF) intră în vigoare la 1 martie. Salariile angajaților din cadrul cabinetelor medicilor generaliști și celor de specialitate, de exemplu, vor crește cu 2,5 până la 22,3%, în funcție de grupa de muncă și de anul de angajare. Creșterea medie se ridică la 7,4%.\n\nOricine se plimbă cu scuterele sau mopedele are nevoie de plăcuțe de înmatriculare noi: un nou an de asigurare de răspundere civilă începe la 1 martie, după care va fi valabilă doar o plăcuță de înmatriculare albastră specială.\n\nReguli mai stricte de consum de energie pentru electrocasnice\n\nDe la 1 martie, la frigiderele, mașinile de spălat și uscătoarele din gospodăriile private se vor aplica cerințe mai stricte de eficiență, ceea ce înseamnă că vor trebui să consume mai puțină energie.\n\nPe viitor, frigiderele vor trebui să-și afișeze consumul anual de energie electrică, în timp ce mașinile de spălat și uscătoarele vor trebui să-și arate consumul de energie electrică pentru 100 de cicluri.\n\nChiar dacă eticheta energetică în sine - și evaluarea prin clasele de eficiență - nu se vor schimba deocamdată, centrul de consiliere pentru consumatori din Germania îndeamnă să cumpărați aparate electrocasnice cu cea mai bună eficiență energetică. Această decizie poate fi răsplătită pe termen lung, deoarece orice costuri mai mari de achiziție pot fi compensate de costuri mai mici cu energia electrică în timpul funcționării.\n\n​ Reguli mai transparente ale registrului de lobby\n\nÎncepând cu 1 martie, noi reglementări se vor aplica lobbyiștilor la nivel federal. De exemplu, organizațiile de lobby trebuie să precizeze în ce propuneri legislative sau de reglementare sunt implicate. De asemenea, trebuie să încarce punctele cheie ale cererilor lor în registrul oficial de lobby al Germaniei.\n\nOpțiunea anterioară de a refuza furnizarea de informații cu privire la finanțare va fi eliminată. Lobbyiștii vor trebui, de asemenea, să declare dacă nu reprezintă interesele clientului lor real, ci pe cele ale unui terț.\n\nDacă oficialii aleși și deținătorii de funcții devin lobbyiști, aceștia trebuie să dezvăluie funcțiile și mandatele actuale și anterioare.\n\nRegistrul de internet planificat de mult timp pentru donările de organe în Germania este introdus în etape. În primul pas, începând cu 18 martie, va fi posibilă depunerea unei declarații voluntare de donare de organe și țesuturi folosind un act de identitate cu funcție eID la www.organspende-register.de.\n\nÎntr-o a doua etapă, potrivit Ministerului Sănătății, spitalele vor face verificări și vor recupera declarațiile până la 1 iulie.\n\nCardul „KulturPass” din Germania pentru tineri intră într-o nouă rundă. Din martie, tinerii care împlinesc 18 ani în acest an pot folosi o aplicație specială pentru a se identifica și a activa fondurile Culture Pass pe care au dreptul să le primească de ziua lor.\n\nPentru ziua lor specială, ei vor primi apoi 100 de euro pe care să îi cheltuiască după cum doresc pe cărți, cinema, concerte, operă, discuri, muzee și festivaluri și alte câteva opțiuni atât pentru produse, cât și pentru evenimente.\n\nSe revine la ora de vară\n\nÎn Germania, ceasurile vor fi date înainte cu o ora, din nou, duminică, 31 martie. Astfel, ora 2 devine 3 dimineața, ceea ce înseamnă că ultima duminică din martie va fi cu o oră mai scurtă, dar în schimb va fi mult mai multă lumină seara de la această oră încolo.\n\nSommerzeit (ora de vară) se încheie din nou în ultima duminică din octombrie, de data aceasta pe 27 octombrie.",
        "label": "Germania"
    },
    {
        "title": "Cât timp din viață petrec angajații din Germania muncind? Dar românii? - GermaniaMea.ro",
        "content": "Trăim o viață prea stresantă, iar riscul de burnout , de depresie este din ce în ce mai mare în fiecare zi. De aceea, consilierii familiali subliniază importanța găsirii unui echilibru între cele două aspecte definitorii ale vieții de zi cu zi – domeniul profesional și cel personal.\n\nÎn comparație cu vecinii lor europeni, oamenii din Germania lucrează mai puține ore de-a lungul vieții, graţie unei productivităţi mai mari, a dezvăluit un nou studiu, dar există încă un mare interes pentru săptămâna de lucru de patru zile în republica federală.\n\nUn nou studiu efectuat de Institutul Roman Herzog a stabilit obiceiurile de lucru ale oamenilor din țările europene. În comparație cu vecinii lor, germanii lucrează mai puține ore pe parcursul vieții - aproximativ 52.662 de ore, ceea ce înseamnă că 39,3 ani din viața lor sunt ocupați exclusiv cu munca, informează iamexpat.de.\n\nPotrivit constatărilor, doar luxemburghezii lucrează mai puține ore în viața lor decât oamenii care sunt angajați în Germania, oferind aproximativ 51.113 ore din viața lor jobului.\n\nSurprinzător sau nu, un român munceşte de-a lungul vieții mai puțin decât mulți alți europeni. Cu toate acestea, românii nu muncesc mai puțin din cauză că sunt leneși, ci ca urmare a unor factori foarte variabili de la o țară la alta, cum ar fi speranța de viață.\n\nMai exact, în medie, un român petrece 31,5 ani de-a lungul vieţii sale muncind, după cum estimează Eurostat, oficiul european de statistică, dar cu o speranţă de viaţă mică, în medie de 72,8 ani. Indicatorul privind durata vieţii profesionale este o estimare a numărului de ani în care o persoană care are acum 15 ani va fi activă în câmpul muncii de-a lungul vieţii.\n\nÎn statele cu medii foarte mari ale anilor munciți, oamenii trăiesc mai mult, deci practic au mai mult timp să stea în câmpul muncii, spre deosebire de români. Media Uniunii Europene este de 36 de ani, adică atât muncesc, în principiu, angajații de pe bătrânul continent, într-o viață.\n\nÎn ce privește principalii factori de stres cotidian, românii sunt cel mai puternic afectați de creșterea prețurilor și situația financiară, potrivit unui studiu realizat de Centrul de Informare, Prevenire Risc și Analiză.\n\nAcelași studiu relevă că 56% dintre români petrec prea mult timp la muncă și prea puțin cu familia. Altfel spus, mai bine de jumătate dintre conaționali petrec cel mult cinci ore pe zi alături de cei dragi, din cauză că stau prea mult timp la serviciu. Lipsa timpului personal devine un factor important de stres, care afectează productivitatea și relația cu apropiații.\n\nPare mult, pare puțin? Cert este că alți europeni muncesc mai mulți ani decât românii, de-a lungul existenței lor.\n\nAșadar, la polul opus în Europa se afla Estonia. S-a estimat că estonienii își petrec 71.331 de ani din viață muncind. Raportul a estimat că oamenii din Islanda și Irlanda petrec 65.784 și, respectiv, 65.285 de ore din viață la locul de muncă, ambele cu mult peste media estimată a UE de 57.342 de ore.\n\nÎn țările europene, săptămâna de 40 de ore a fost adoptată între anii 1880 și sfârșitul anilor 1920.\n\nÎn ultimii ani, multe știri din republica federală despre carieră au fost dominate de perspectiva adoptării pe scară largă a unei săptămâni de lucru de patru zile. Deşi nemţii muncesc mai puţine ore pe an, puternicul sindicat al ţării IG Metall a propus recent micşorarea săptămânii de lucru la patru zile pentru membrii săi.\n\nDe altfel, conceptul unei săptămâni reduse de muncă este testat într-un proiect de anvergură în Germania, în care companiile interesate au aplicat pentru participare începând cu 20 septembrie a.c. Dacă este o idee bună sau nu, GermaniaMea.ro a detaliat mai mult AICI .\n\nReacţiile din rândul angajaţilor germani cu privire la săptămâna de lucru de patru zile sunt amestecate însă, relevă un sondaj realizat de Hans-Bockler Foundation. Pentru Holger Schafer, introdu­cerea unei săptămâni de patru zile este contraproductivă din punct de vedere macroeconomic - un astfel de program ar ajuta companiile să atragă muncitori de la rivale, însă nu ar ajuta economia ca întreg.",
        "label": "Germania"
    },
    {
        "title": "Germania: În 2024 va fi cea mai scumpă bere din istoria Oktoberfest! - GermaniaMea.ro",
        "content": "Germania se bucură de vară acum, dar în Munchen e deja forfotă, autoritățile punând la punct pentru toamnă organizarea Oktoberfest. Pe 21 septembrie se va auzi din nou „Ozapft is” la cel mai tare festival tradițional din lume. Organizatorii se așteaptă la 6 milioane de vizitatori anul care să se bucure de o experiență autentică bavareză până pe 6 octombrie, în ciuda creșterii prețurilor.\n\nO halbă de bere de 1 litru la festivalul din capitala Bavariei va costa între 13,60 și 15,30 euro în acest an, a declarat municipalitatea pentru agenția germană de presă DPA, citată de\n\nO majorare în medie de 3,9% și va depăși, astfel, pentru prima dată pragul de 15 euro. Anul trecut, intervalul de preț pentru un litru de bere la festival a fost între 12,60 și 14,90 euro. Majorarea reflectă ajustările economice la nivel global și costurile specifice festivalului, motivează organizatorii.\n\nMunicipalitatea München, în calitate de organizator al evenimentului, are responsabilitatea de a verifica dacă prețurile propuse de proprietarii de baruri sunt rezonabile. Aceștia compară prețurile cu cele practicate de marile unități de catering din oraș, unde prețurile variază între 7,70 și 12,80 euro pe litru de bere. Totuși, berea servită la Oktoberfest implică costuri suplimentare. Aceasta este fabricată special pentru festival și este cunoscută pentru că e puternic alcoolizată - aproximativ 6%, mai mare decât berea obișnuită.\n\nPe lângă costurile de producție a berii, există și cheltuieli considerabile legate de logistică. Proprietarii de baruri trebuie să monteze și să demonteze corturile necesare pentru festival, iar acestea trebuie să fie dotate pentru a găzdui mii de vizitatori zilnic. De asemenea, muzica live, un element esențial al atmosferei Oktoberfest, contribuie la costurile totale.\n\nSpre comparație, în urmă cu 20 de ani, un litru de bere costa între 6,70 euro și 7,10 euro.\n\nȘi băuturile nealcoolice de la Oktoberfest vor fi mai scumpe în acest an: un litru de apă de masă va costa în medie 10,48 euro, față de 10,04 euro în 2023, o bere Spezi 12,23 euro, față de 11,65 euro în 2023, iar limonada 11,67 euro, față de 11,17 euro în 2023.\n\nMai în glumă, mai în serios, dacă doriți să economisiți bani la Oktoberfest, și să vă potoliți setea gratuit, la fântânile cu apă potabilă din împrejurimi. Anul acesta vor există 10 astfel de surse de apă, de două ori mai multe decât anul trecut.\n\nCare vor fi prețurile la mâncare?\n\nȘi la mâncare prețurile vor sări. Unul dintre motive este taxa pe valoarea adăugată mai mare a alimentelor în catering, care a fost majorată de la 7 la 19% în ianuarie - nivelul dinainte de pandemia coronavirus.\n\n„Trebuie presupusă o creștere a prețurilor de 15%; 12% din aceasta se datorează alinierii taxei pe valoarea adăugată a alimentelor la nivelul pre-Corona, iar 3 procente se datorează creșterilor generale ale costurilor”, spune purtătorul de cuvânt al evenimentului Christian Schottenhamel. „Oaspeții pot mulțumi Guvernului Federal pentru asta. Atât cancelarul federal Olaf Scholz, cât și ministrul de finanțe Christian Lindner și-au încălcat promisiunea de a păstra taxa pe valoarea adăugată de 7% pentru alimente”.\n\nAnul trecut, festivalul a fost un succes răsunător, cu 7,2 milioane de oaspeți, un număr record pentru ultimele decenii. Aceștia au consumat 6,5 milioane de litri de bere, evidențiind apetitul mare pentru acest eveniment unic.",
        "label": "Germania"
    },
    {
        "title": "Panică în Germania! Ce se întâmplă cu centralele pe gaz? - GermaniaMea.ro",
        "content": "Circa jumătate din cele 41 de milioane de locuințe din Germania folosesc în prezent gazele naturale pentru încălzire, iar aproape un sfert folosesc ulei/păcură. De anul viitor, lucrurile se vor schimba total, deoarece aceștia vor trebui să găsească alte alternative care folosesc surse de energie regenerabilă, informează DW.com.\n\nMai precis, de la 1 ianuarie 2024, potrivit legii propuse de autoritățile germane, toate sistemele de încălzire instalate, indiferent că e vorba de clădiri noi sau vechi, ar urma să fie bazate în proporție de 65% pe energii regenerabile, iar instalarea de sisteme de încălzire pe bază de petrol și gaze în locuințe să fie interzisă. Legea va fi supusă la vot în Bundestag, parlamentul german, în luna iunie.\n\nPlanul radical face parte din proiectul ambițios al Germaniei de a deveni o țară neutră în privința emisiilor de carbon până în 2045, aflat deja în întârziere, dar şi fiindcă petrolul şi gazele au devenit bunuri de preţ după debutul invaziei ruse în Ucraina, în urmă cu mai bine de un an.\n\nUn prim pas, în acest sens, a fost făcut săptămânile trecute când Germania a închis ultima din cele trei centrale nucleare, după decenii de dezbateri, așa cum GermaniaMea.ro a anunțat AICI .\n\nActuala coaliţie de guvernare stabilise la startul din 2021 ca interdicţia centralelor noi pe gaze şi păcură să intre în vigoare abia la începutul anului 2025.\n\nRepublica Federală vrea să accelereze, astfel, tranziția la pompe de căldură, panouri solare sau chiar sisteme pe hidrogen. Exemplul Germaniei îl reprezintă statele nordice, care se bazează mult mai puțin pe combustibilii fosili pentru încălzirea locuințelor.\n\nProprietarii de locuințe vor fi încurajați în acest sens. Încălzirea cu biomasă, hidrogen și gaze obținute dintr-o sursă ecologică aprobată, precum biometanul, va fi susținută printr-un program de subvenții de 10-40% pentru fiecare sistem de încălzire. În unele situații, va fi acordat un „bonus pentru climă” - Klimabonus , pentru cei care trec în mod voluntar la sisteme de climatizare, indiferent de venitul pe care îl au.\n\nDe asemenea, proprietarii de locuințe cu vârsta de peste 80 de ani și beneficiarii de ajutoare sociale vor fi exceptați de la obligația de a trece la sisteme noi de încălzire.\n\nDar, chiar și așa alternativele sunt costisitoare şi mulţi oameni nu şi le vor putea permite, pur şi simplu. De exemplu, o pompă de căldură pentru o casă în care trăieşte o singură familie costă între 11.000 şi 25.000 de euro. Este o mare investiţie, chiar dacă statul o subvenţionează în proporţie de maximum 40%.\n\nÎn plus, specialiștii în domeniu consideră că planul guvernului german de a instala 500.000 de pompe de căldură anual începând cu 2024 este nerealist din cauza lipsei de companii specializate și de muncitori calificați în Germania.\n\nMarea provocare pentru guvernul german va fi să aducă aceste surse de energie cât mai la îndemâna populației. O altă problemă o reprezintă faptul că aceste sisteme încă sunt nepotrivite pentru multe locuințe vechi, care necesită cantități mari de energie electrică pentru a fi eficiente. În plus, curentul necesar acestor pompe de căldură trebuie să fie asigurat din surse regenerabile, de pildă panouri fotovoltaice şi turbine eoliene, ceea ce, evident, nu e la îndemâna oricui.\n\nInstalarea unei pompe de căldură este tehnic destul de diferită de instalarea unui sistem de încălzire cu gaz sau ulei, susțin tehnicienii. Acestea nu numai că durează mai mult pentru a fi instalate, dar este nevoie de instruire continuă pentru a putea ține pasul cu evoluțiile tehnice. Pompele de căldură au, de asemenea, timpi lungi de livrare și, din cauza cererii mari, tot felul de piese nu mai sunt disponibile.\n\nInițiativa nu este bine primită nici de populație. Un sondaj realizat de Institutul Forsa arată că 78% din germani se pronunță împotriva proiectului, iar 62% cred că vor avea costuri mai mari la încălzire din cauza acestei tranziții la surse regenerabile.\n\nCosturile de la buget pentru acest proces sunt estimate la 9,16 miliarde de euro pe an până în 2028, urmând ca din 2029 să scadă la aproximativ 5 miliarde de euro pe an, odată cu extinderea pe piață a energiei regenerabile și reducerea prețurilor la pompele de căldură. Proiectul va fi finanțat din Fondul pentru climă și transformare de 180 de miliarde de euro, constituit din taxele pentru emisiile de CO2.\n\nO mare parte din proiectul de lege este încă vag, iar liniile directoare privind subvențiile pentru noile sisteme de încălzire sunt complexe. Chiar și așa, amenzile pentru nerespectarea legii vor fi cuprinse între 5.000 și 50.000 de euro.",
        "label": "Germania"
    },
    {
        "title": "Germania: Efectul neașteptat al EURO 2024 asupra consumului de bere - GermaniaMea.ro",
        "content": "Se pare că evenimentul fotbalistic al anului – EURO 2024 - nu a adus speranța în rândul producătorilor de bere din Germania, iar rezultatele pentru primele șase luni ale anului privind vânzările sunt de-a dreptul dezamăgitoare, informează TheLocal.de.\n\nO cantitate de 4,2 miliarde de litri de bere a fost vândută în primul semestru din 2024 de berarii şi distribuitorii de bere din Germania, un declin de 0,6% faţă de perioada similară din 2023. Vânzările interne, de 3,4 miliarde de litri de bere, au fost cu 0,9% mai scăzute decât în anul precedent.\n\nÎn timpul Campionatului European de Fotbal, „călătoria cu montagne russe a temperaturilor și furtunile frecvente au distrus afacerile pentru multe pub-uri, iar multe petreceri în grădină au fost anulate”, a declarat joi Asociația Berarilor din Germania.\n\nDeşi s-a înregistrat o majorare a cererii înaintea evenimentului, vânzările din mai şi iunie au fost sub nivelul de anul trecut. În iunie, când a început turneul Euro, s-au vândut doar 777 de milioane de litri. Acesta a fost „cel mai scăzut rezultat din iunie 1993, de când Germania a modificat taxa pe bere”.\n\nAproape 82% din berea produsă în Germania este consumată în țară. Potrivit datelor din industrie, vânzările din Germania au scăzut cu 0,9%, până la 3,4 miliarde de litri în prima jumătate a anului, în timp ce 765,6 milioane de litri au fost vânduți pentru export și ca așa-numitele „băuturi de acasă” ( Haustrunk ) pentru angajații fabricii de bere. Aceste vânzări au crescut ușor, cu 0,6% față de anul precedent.\n\nAsociația Berarilor Germani susține că 2024 va rămâne un an provocator pentru cele aproape 1.500 de fabrici de bere predominant artizanale și mijlocii din Republica Federală, cu o creștere care „nu se vede” pentru piața națională a berii.\n\nTotuși, asociația a subliniat succesul înregistrat de industria germană de bere: Bundesrepublik este lider mondial în acest sector cu peste 800 de mărci de bere fără alcool și o cotă de piață de 8 procente.\n\n„Curând, fiecare a zecea bere produsă în Germania va fi fără alcool”, a estimat Holger Eichele, directorul Asociației Berarilor nemți. Din 2007, producția de bere fără alcool s-a dublat, ajungând la 665 de milioane de litri în 2023.\n\n„Conform cifrelor din industrie, berile fără alcool au înregistrat rate de creștere de două cifre ale vânzărilor și cifrei de afaceri în retail la nivel național în prima jumătate a anului 2024”, a spus asociația.\n\nStatisticile nu includ vânzările de bere fără alcool.\n\nPilsner ( Pils ) rămâne de departe berea preferată a Germaniei. Potrivit Asociației Berarilor , are o cotă de piață de aproape 50%. Berea ușoară ( Hellbier ) ocupă locul doi cu zece procente, berile fără alcool ocupă locul trei cu 8 procente din cotă, împingând berea de grâu ( Weißbier ), cu o cotă de piață de 6 procente, pe locul patru.\n\nPotrivit statisticilor, s-a înregistrat și o scădere a vânzărilor de amestecuri care sunt populare în Germania, cum ar fi berea cu limonada sau cola. Comparativ cu prima jumătate a anului 2023, au fost vândute cu 5,4% mai puține amestecuri de bere. Acestea reprezintă doar aproximativ 4,8% din vânzările de bere.",
        "label": "Germania"
    },
    {
        "title": "Care sunt perspectivele pe piața muncii din Germania în 2025? - GermaniaMea.ro",
        "content": "Situația sa actuală politică și economică, fac din Germania o țară nesigură din multe puncte de vedere. Mirajul de altădată de pe piața muncii, care atrăgea ca un magnet europenii săraci din țările din estul și sud-estul Europei - deci inclusiv români, pare de domeniul trecutului.\n\nRitmul mult prea lent al economiei a determinat ca multe companii mari să recurgă la disponibilizări, în timp ce alte sectoare rămân disperate după muncitori, pe măsură ce țara se confruntă cu un val de dezindustrializare.\n\nGăsirea unui loc de muncă în Germania ca cetățean străin nu va fi o sarcină ușoară și poate fi deosebit de dificilă pentru cei cu puține sau deloc cunoștințe de limba germană.\n\nGermaniaMea.ro prezintă la ce se pot aștepta persoanele aflate în căutarea unui loc de muncă în 2025, în Republica Federală.\n\nLentoarea economiei germane îşi face simţite efectele asupra pieţei muncii, iar nivelul șomajului ar urma să atingă cote alarmante pentru o țară considerată, cândva, „locomotiva Europei”.\n\nAșadar, care este prognoza pe piața locurilor de muncă în Germania pentru anul viitor?\n\nLa sfârșitul lunii octombrie, un studiu a indicat că 140.000 de locuri de muncă din industria auto germană ar putea fi tăiate în următorii 10 ani.\n\nLa acel moment, cotidianul online The Local a vorbit cu Dr. Enzo Weber, șeful de previziuni și macroeconomie la Institutul de Cercetare a Ocupării Forței de Muncă (IAB), care a spus că, în timp ce anumite locuri de muncă (în special în industria auto vor fi pierdute), piața muncii din Germania este încă puternică.\n\nCâteva luni mai târziu, Weber sugera că situația economică precară a început să afecteze piața muncii.\n\n„Ocuparea generală a forței de muncă este încă stabilă, dar unele sectoare reduc locurile de muncă”, a declarat Weber pentru The Local. „Mai presus de toate, se observă pierderi în producție, cu peste 10.000 (locuri de muncă pierdute) pe lună.”\n\nÎntr-un articol publicat de Der Spiegel pe care Weber l-a scris împreună cu economistul Monika Schnitzer, ei susțin că nimic în afară de niște schimbări radicale de politică economică nu mai pot salva industria germană (și, prin urmare, și locurile de muncă din Germania).\n\n„Industria germană se confruntă cu cea mai mare provocare din istoria postbelică”, au scris cei doi economiști. Potrivit acestora, industria în viitor va fi „decarbonizată” (emisii zero) și va fi condusă de inteligența artificială: „Ambele necesită ca economia noastră să se reinventeze complet.”\n\nEvaluarea lui Weber este pe aceiași linie cu cea a Institutului Economic German (IW). Un sondaj IW din noiembrie a constatat că aproape 4 din 10 companii din Germania plănuiesc să reducă locurile de muncă în 2025.\n\nÎn acest moment, cele mai mari concedieri din Germania sunt anunțate de jucători mari din industria auto – de la Volkswagen și Ford la Bosch, Valeo și Michelin.\n\nVolkswagen (VW) a dominat titlurile din presă de când a anunțat planuri de a închide trei fabrici în Germania și de a concedia mii de angajați în următorii ani. Planurile de reducere a costurilor ale VW au fost întâmpinate cu greve imediate și pe scară largă. Dar, indiferent de rezultatul negocierilor sindicale, eventuala pierdere a mii, dacă nu a zeci de mii de locuri de muncă pare inevitabilă.\n\nDe altfel, recent Volkswagen a ajuns la un acord cu sindicatele privind planul său de redresare economică. Potrivit acestuia, aproximativ 4.000 de manageri vor vedea reduceri de salarii de 10%, ca urmare a diminuării bonusurilor, conform Reuters. Reducerile vor fi graduale, începând cu 8% în 2025, urmate de 6% în 2026 și 5% în 2027. Acest plan de restructurare cuprinde și reducerea a peste 35.000 de locuri de muncă, o măsură care va fi implementată prin disponibilizări voluntare, evitându-se concedierile forțate.\n\nMercedes-Benz a anunțat, de asemenea, un plan uriaș de restructurare, care amenință aproximativ 15.000 de locuri de muncă la companie și filialele sale până în 2027.\n\nDeși numărul mare de locuri de muncă pierdute la companiile multinaționale sună înfricoșător, trebuie remarcat că nu toate aceste locuri de muncă sunt situate în Germania și că disponibilizările vor fi probabil extinse în următorii câțiva ani.\n\nAvând în vedere toate acestea, reducerea de către giganții auto are, de asemenea, efecte secundare pentru multe companii mai mici din Germania care produc piese specifice pentru mașini.\n\nDe exemplu, Brose , care produce cipuri folosite în mașini, intenționează să reducă 700 de locuri de muncă în locații din Coburg, Bamberg și Würzburg până la sfârșitul anului 2025.\n\nAsociația Angajatorilor Bavarezi din Metal și Electricitate (vbmw) și-a exprimat îngrijorarea în această săptămână. Producția în întreaga industrie este așteptată să scadă cu aproximativ 5 procente în anul viitor, potrivit BR24.\n\nDincolo de producătorii de mașini și de toți partenerii acestora, Thyssenkrupp a anunțat recent reduceri mari de locuri de muncă, la fel ca filiala de transport de marfă a Deutsche Bahn, DB Cargo și grupul de software SAP .\n\nCe industrii vor face angajări în 2025?\n\nDupă cum a spus anterior Weber pentru The Local, pierderile de locuri de muncă la marii producători pot fi, în cele din urmă, înlocuite cu locuri de muncă cu cerințe similare de calificare adăugate în industrii noi - cum ar fi infrastructura verde și producția de tehnologie. Dar asta nu înseamnă că va fi o tranziție ușoară pentru toată lumea.\n\nÎntre timp, Weber spune că unele industrii din Germania încă fac angajări.\n\n„Cererea rămâne puternică în sectoare precum sănătatea, îngrijirea persoanelor în vârstă, educația și transportul”, a spus el pentru sursa citată.\n\nUn studiu recent al Camerei Germane de Industrie și Comerț (DIHK) confirmă acest lucru – din 23.000 de companii incluse, 43% au declarat că nu au reușit să-și ocupe toate posturile vacante.\n\nEste un momentul potrivit să fii muncitor în construcții în Germania, în ceea ce privește disponibilitatea locului de muncă, sau inginer civil.\n\nCompaniile din sectorul serviciilor sunt, de asemenea, disperate după mai mulți lucrători, potrivit studiului, iar cadrele universitare din disciplinele STEM sunt foarte necesare în universitățile germane.\n\nInteligența artificială va avea probabil un impact și mai mare asupra pieței muncii în 2025, dar dacă asta înseamnă mai multe pierderi de locuri de muncă sau mai multe noi joburi create este o întrebare asupra căreia companiile germane par să nu fie de acord.\n\nConform unui raport recent realizat de Heise online, un sondaj efectuat în rândul companiilor IT realizat de asociația digitală Bitkom a dezvăluit o serie de statistici aparent discordante: 15% dintre companii au spus că se așteaptă ca locurile de muncă din industria IT să fie tăiate din cauza AI, dar pe de altă parte, 38% dintre companii se așteaptă să angajeze lucrători suplimentari pentru aplicații AI.\n\nDe asemenea, aproximativ o cincime dintre companii sugerează că AI poate fi capabil să preia unele locuri de muncă care nu pot fi ocupate.\n\nCe schimbări de politică vor ajuta muncitorii străini în 2025?\n\nÎn efortul de a atrage muncitori calificați din străinătate, Germania a implementat câteva modificări recente de politică menite să facă mutarea în țară și găsirea unui loc de muncă puțin mai ușoare. Cele mai multe dintre ele pot fi de așteptat să rămână până în 2025.\n\nÎn ceea ce privește angajatorul, de exemplu, sunt disponibile subvenții de integrare prin intermediul Agenției pentru Ocuparea Forței de Muncă, care pot acoperi jumătate din salariul unui lucrător străin pe o perioadă de până la 12 luni, dacă angajatorul îi pune la dispoziție un curs de învățare a limbii germane.\n\nÎntre timp, introducerea vizei „cardului de oportunitate” – Chancenkarte - bazată pe puncte, scăderea pragului salarial pentru o Carte Albastră a UE și relaxarea cerințelor de cetățenie au făcut, de asemenea, mai ușor pentru muncitorii calificați să se mute și să se stabilească în Germania.\n\nDacă aceste eforturi sunt sau nu suficiente, rămâne totuși de văzut.",
        "label": "Germania"
    },
    {
        "title": "În ce oraș din Germania se află cei mai fericiți oameni? - GermaniaMea.ro",
        "content": "Chiar dacă este știut faptul că Germania nu este tocmai renumită pentru oamenii săi prietenoși, sunt anumite orașe nemțești unde turiștii, spre exemplu, au șansa de a întâlni localnici deosebit de fericiți.\n\nCel mai nou atlas al fericirii ( Glücksatlas ) semnat de SKL - Süddeutsche Klassenlotterie, care a chestionat în perioada 30 martie – 24 aprilie 3.001 persoane ce trăiesc și lucrează în Germania, a dezvăluit orașele în care oamenii duc o viață liniștită și împlinită, dar și unde starea de spirit lasă de dorit.\n\nÎn acest moment, este ușor să simți că, în marea istorie a universului, nu ne-am născut toți sub o stea norocoasă sau sub semnul fericirii. Cu toate acestea, hamburghezii nu par țină cont de asta.\n\nPotrivit SKL Glücksatlas, populația din Hamburg este cea mai fericită din toate orașele mari din republica federală, notează iamexpat.de. Nu este chiar atât de surprinzător cu atâta apă, spații verzi și o gamă largă de activități culturale.\n\nCu 1,8 milioane de locuitori și al doilea oraș ca număr de populație din Germania, Hamburg a primit un scor de satisfacție de 7,16 puncte. Frankfurt (7,07 puncte), München (6,9 puncte), Berlin (6,88 puncte) și Hanovra (6,75 puncte) au urmat în clasamentul celor mai bune cinci orașe germane în care oamenii sunt cei mai fericiți în 2023.\n\nCercetarea Glücksatlas a fost realizată de cadre universitare de la Universitatea din Freiburg, care au cerut celor peste 3.000 de persoane din Germania, cu vârste cuprinse între 16 și 74 de ani, să evalueze cât de mulțumiți sunt de viață pe o scară de la 1 la 10. Studiul a constatat că locuitorii din nordul Germaniei - Leipzig (6,44 puncte), Dresda (6,49 puncte) și Bremen (6,5 puncte) au fost desemnate drept cele trei orașe în care oamenii sunt mai puțin mulțumiți de ceea ce le oferă viața, cele trei metropole plasându-se pe ultimele locuri în acest an. În comparație cu alte orașe, în timp ce oamenii care locuiesc în Dresda nu erau atât de mulțumiți de circumstanțele din viața lor, ei erau în mod deosebit îndrăgostiți de orașul în care trăiesc.\n\nIar în Bremen, nu totul este atât de rău! Potrivit studiului, Bremen oferă, de asemenea, o bună calitate a vieții în unele zone. Există numeroase zone de agrement disponibile pentru rezidenți, chiriile sunt mici și te poți deplasa rapid în Bremen cu bicicleta – de aceea este numit adesea drept orașul din Germania cel mai prietenos cu bicicletele. Deși se confruntă cu numeroase probleme, 4 din 10 locuitori din Bremen și-ar recomanda orașul unui prieten.\n\nCare este cel mai important criteriu al satisfacției?\n\nBrend Raffelhüschen, cercetător în cadrul Universității Freiburg, a subliniat că „satisfacția cetățenilor raportat la nivelul lor de venit, sănătatea personală, sentimentul lor de apartenență la orașul în care locuiesc și satisfacția față de serviciile publice joacă un rol deosebit de important” în determinarea fericirii lor per total.\n\nDeși berlinezii erau peste media națională pentru nivelurile de fericire (6,72 puncte), oamenii care locuiesc în capitală au fost deosebit de nemulțumiți de calitatea transportului, a securității și a administrației și a serviciilor publice din oraș, care s-a clasat pe cel mai jos din toate categoriile, cu un nivel de satisfacție de doar 5,02 puncte.\n\nFrankfurt, care s-a clasat recent pe locul 13 în Topul celor mai bogate orașe din lume în 2023, a ocupat primul loc ca orașul german în care cei mai mulți cetățeni s-au declarat mulțumiți de salariul lor. Au urmat Berlin, Munchen și Hamburg în funcție de capitalul bancar.\n\nAcolo unde germanii sunt cei mai fericiți în general, în Hamburg, PIB-ul pe cap de locuitor este de 64.000 de euro. Acest lucru este în contrast cu Leipzig, orașul în care cei mai mulți oamenii s-au declarat nemulțumiți de venitul lor actual, unde PIB-ul pe cap de locuitor este semnificativ mai mic de 38.000 de euro.\n\nAșadar, iată orașele germane în care oamenii sunt cei mai fericiți, conform SKL Glücksatlas:",
        "label": "Germania"
    },
    {
        "title": "Cum te poți înregistra în registrul donatorilor de organe din Germania? - GermaniaMea.ro",
        "content": "Potrivit sondajelor, majoritatea oamenilor din Germania au o atitudine pozitivă față de donarea de organe după moarte. Dar, când vine vorba de înscrierea oficială ca donator de organe, mulți ezită... din comoditate. Până acum câteva zile, a fost posibilă înregistrarea prin care v-ați fi arătat disponibilitatea ca donator de organe doar prin poștă, după care primeați, în schimb, un card de înregistrare. Acest sistem offline va continua să existe în tandem cu noul registru online.\n\nDe aceea, începând cu 18 martie, cei interesați se pot înscrie online într-un registru central lansat oficial din doar câteva click-uri. Astfel, persoanele cu vârsta de peste 16 ani care locuiesc în Germania se pot alătura celor 44% dintre rezidenți și cetățeni deja aflați în registrul donatorilor de organe pe site-ul www.organspende-register.de . Portalul este atent supravegheat de Institutul Federal pentru Medicamente și Dispozitive Medicale (BfArM).\n\nOricine dorește să se înregistreze online are nevoie de un act de identitate cu identificare electronică (de exemplu, permisul de ședere eID-Karte sau un act de identitate din altă țară din UE), numărul de identificare pentru asigurarea de sănătate și adresa de e-mail. Din 2017, toate permisele de ședere și cărțile de identitate personale din Germania au fost eliberate cu un cip electronic care conține datele dumneavoastră personale.\n\nAceasta marchează doar prima fază a noului sistem. În a doua etapă, din iulie 2024, toate spitalele de colectare vor fi conectate la registrul donării de organe. În a treia etapă , din iulie 2024 până în septembrie 2024 cel târziu, registrul poate fi accesat prin intermediul aplicațiilor de asigurări de sănătate. În a patra etapă (1 ianuarie 2025), la registru vor fi conectate și instalațiile de țesuturi.\n\nCare sunt opțiunile ca donator?\n\nÎnregistrarea în registrul online al donatorilor este voluntară și gratuită! Cei înregistrați pot alege din cinci variante:\n\n„Da, permit ca organele și țesuturile să fie îndepărtate din corpul meu după determinarea medicală a morții mele”;\n\n„Da, permit acest lucru, dar vreau doar să-mi fie prelevate doar anumite organe/țesuturi pentru donare”;\n\n„Rudele mele apropiate vor decide atunci dacă da sau nu”;\n\n„Nu, mă opun prelevării de organe sau țesuturi.\n\nÎnregistrările pot fi modificate sau șterse. Fie pe hârtie, fie digital, se aplică cea mai recentă preferință selectată.\n\nCum funcționează donarea de organe în Germania?\n\nAnul trecut, 965 de persoane au donat unul sau mai multe organe după moartea lor. Aceasta a fost cu 96 mai mult decât în ​​2022 (un an în care donările au scăzut), potrivit Fundației Germane pentru Transplant de Organe.\n\nCu toate acestea, în aceeași perioadă erau aproape 8.400 de persoane pe listele de așteptare pentru un transplant. Pentru ca donarea de organe să fie luată în considerare, doi specialiști trebuie să confirme în mod independent incapacitatea completă și ireversibilă a creierului, cerebelului și trunchiului cerebral, adică moartea creierului.\n\nÎn statele membre există cadre juridice diferite (unele care presupun existenţa acordului prealabil (opt-in) sau a refuzului explicit (opt-out)), iar experienţele din diferite state membre arată că impactul sistemului juridic asupra numărului donatorilor este destul de limitat.\n\nGermania este o țară „opt-in” în ceea ce privește donarea de organe. Asta înseamnă că indivizii trebuie să-și înregistreze în mod explicit consimțământul pentru a fi donatori de organe, de obicei cu medicii lor.\n\nÎn schimb, în ​​cadrul sistemelor „opt-out” pentru donarea de organe, indivizii sunt considerați donatori de organe eligibili, cu excepția cazului în care se înregistrează pentru a primi consimțământul lor.\n\nCercetările au arătat că sistemele de consimțământ de renunțare cresc dramatic numărul de transplanturi de organe cu succes efectuate în fiecare an și reduc numărul listelor de așteptare.\n\nSuedia, Luxemburg, Bulgaria, Grecia, Islanda și toate regiunile Regatului Unit sunt printre țările europene care au un sistem de renunțare. Spania este un exemplu de model hibrid în care țara funcționează cu „presupus consimțământ” dar și familiile sunt consultate și au ultimul cuvânt.\n\nTrecerea la un sistem de renunțare la donarea de organe a fost un subiect de dezbatere în Germania în 2020, dar în cele din urmă Bundestag a votat împotrivă. În schimb, Parlamentul de la Berlin a adoptat o inițiativă a unui grup de deputați și condus de actualul ministru de externe Annalena Baerbock (Verzii), pentru a „întări dorința de a lua decizii în ceea ce privește donarea de organe”.\n\nÎn acest scop, oricine solicită o carte de identitate de la vârsta de 16 ani, o reînnoiește după 10 ani sau obține un pașaport ar trebui să primească informații despre înregistrarea ca donator de organe. Medicii de familie sunt, de asemenea, încurajați să informeze pacienții cu privire la donarea de organe la fiecare doi ani într-un mod deschis.\n\nDe ce este importantă baza de date digitală?\n\nÎn cele din urmă, noul registru își propune să faciliteze treaba medicilor de a clarifica rapid și fiabil o posibilă disponibilitate de a dona. O decizie poate fi în continuare documentată de pe o foaie de hârtie, într-un testament sau pe carduri de donator de organe, care sunt disponibile în cabinetele medicilor, farmacii și pentru descărcare de pe Internet. Dacă există mai multe documente, se ia în considerare întotdeauna cel mai recent datat.\n\nDar, în timp ce hârtiile și cardurile adesea nu pot fi găsite în caz de urgență, o înregistrare în registrul digital oferă claritate și securitate, susține ministrul Sănătății Karl Lauterbach (SPD).\n\n„Mai presus de toate, eliberează rudele de povara luării unei decizii dificile în caz de urgență”.\n\nAtunci când nicio decizie nu a fost exprimată în mod oficial de către defunct, sunt consultați soții/partenerii de viață, copiii adulți sau frații/surorile.",
        "label": "Germania"
    },
    {
        "title": "Tabere ilegale de cerșetori români pun stăpânire pe zone din Germania - GermaniaMea.ro",
        "content": "Liniștea frumosului orășel Glonn din landul Bavaria, Germania, a fost perturbată în ultimul timp de oaspeți neinvitați care campează ilegal în zona Schwaigerwiese. Potrivit merkur.de, fenomenul devine îngrijorător – tot mai multe corturi – din care unele improvizate, lângă dube cu numere de înmatriculare românești - apar instalate, pur și simplu peste noapte, pe terenurile de târguri de lângă școli.\n\nLocuitorii din zonă se plâng de faptul că persoanele nu au documente de rezidență, sunt extrem de gălăgioși, uneori chiar agresivi, nu au ocupație și adesea sunt văzuți cerșind. Mulți locuitori din apropiere de Glonn, precum cei din Oberpframmern, au renunțat să mai meargă la cumpărături în orașul altă dată atât de pitoresc. Sunt asaltați de persoane – în special femei și copii – care cer insistent mâncare și bani.\n\nPotrivit unui raport din Ebersberger Zeitung dat publicității la sfârșitul lunii iunie, mai mulți comercianți din Glonn au făcut o petiție către autorități în care au declarat că nu-și pot desfășura activitatea din cauza celor campează ilegal în zonă.\n\nȘi nu doar atât - oamenii din oraș sunt îngrijorați de soarta femeilor și copiilor din tabăra neautorizată. Aceste persoane se confruntă cu condiții de trai inumane, luptând cu lipsa accesului la igienă. Adesea, copii sunt văzuți scăldându-se toți într-o găleată de apă, după care apa e folosită la spălarea rufelor. Femeile și copii petrec noaptea în corturi mici, în condiții improprii, în timp ce bărbații dorm în mașini.\n\n„De ani de zile vin să stea peste noapte în dubele și corturile lor. Dar nu a fost niciodată atât de rău ca anul acesta”, se plânge o localnică.\n\nÎn fața acestei situații, primarul Josef Oswald a recunoscut gravitatea situației și a promis să ia măsuri pentru a rezolva problema.\n\n„Pe terenul folosit altădată pentru târguri săptămânale, acum gunoiul și fecalele fac legea. Așa ceva este pur și simplu de netolerat, mai ales că locația este exact lângă o unitate școlară. Vom instala camere de supraveghere video în zonă”, a declarat revoltat edilul din Glonn.\n\nPrimarul îi sfătuiește pe locuitori să sune la poliție dacă există dificultăți acute. În schimb, serviciul responsabil de inspecție socială din Ebersberg a arătat că autoritățile ar avea puțină putere pentru a opri camparea ilegală. Șeful poliției de acolo, Ulrich Milius, spune că instalarea unor astfel de tabere și efectele sale secundare sunt infracțiuni administrative: „Ca autoritate de securitate, comunitatea este responsabilă pentru acest lucru”.\n\nNu au fost incidente periculoase, dar sentimentul de securitate al oamenilor are de suferit considerabil, a subliniat Josef Oswald.\n\nReporterii care au pătruns în lumea taberelor ilegale din Glonn susțin că marea majoritate a celor de aici sunt membrii ai comunității rrome. Și aici, ca și în țara de origine, ei depind de veniturile obținute din cerșetorie și trăiesc în cele mai mizere condiții. Pe de altă parte, deși comunitatea locuitorilor din Glonn și-a arătat disponibilitatea de a-i ajuta cu oferte de muncă plătită, s-a lovit de refuzuri.",
        "label": "Germania"
    },
    {
        "title": "Unul dintre cei mai căutați criminali români, prins în Germania - GermaniaMea.ro",
        "content": "În urma cooperării realizate prin Centrul de Cooperare Polițienească Internațională și a unei acțiuni organizate de Poliția Germană, un român, considerat deosebit de periculos și urmărit internațional, este extrădat de autoritățile federale.\n\nRomică Fleican (35 de ani), cunoscut și ca Belitu, a fost condamnat în 2016, în România, pentru omor deosebit de grav, tentativă la omor deosebit de grav și tâlhărie, fapte comise în 2008. El a fost arestat în Dorsten.\n\nInițial, el a fugit în Grecia. Acolo a comis mai multe furturi din locuinţe şi a fost arestat în septembrie 2009, fiind condamnat la 8 ani de închisoare.\n\nÎntre timp, dosarul lui Fleican a fost disjuns, iar în septembrie 2013 a fost transferat de autorităţile elene în România. Trimis în judecată pentru omor deosebit de grav, Fleican a fost achitat şi pus în libertate de Tribunalul Bucureşti, în decembrie 2014. Judecătorul a avut îndoieli cu privire la vinovăţia sa după ce, la proces, complicii lui, aflați în închisoare, şi-au schimbat declaraţiile din anchetă și au spus că Fleican n-a participat la bătaie. Procurorii au atacat decizia, iar la Curtea de Apel Bucureşti, unul dintre complici a mărturisit că a minţit la Tribunal, pentru că Fleican i-a promis că va avea grijă de el, cât e la închisoare. Judecătorii au dedus că „martorii și-au schimbat declarațiile pentru a-l proteja pe inculpat”, iar în vara lui 2016 l-au condamnat pe Fleican la 20 de ani de închisoare.\n\n„La data de 17 iunie 2016, Biroul SIRENE România a introdus o semnalare în Sistemul de Informații Schengen pe numele acestuia, solicitându-se arestarea, în vederea predării, în baza unui mandat european de arestare, emis de către Tribunalul București, pentru săvârșirea unor infracțiuni de omor deosebit de grav, tentativă la omor deosebit de grav și tâlhărie,” arată un comunicat al Poliției Române.\n\nDe la data introducerii alertei și până la data de 16 decembrie 2016 când bărbatul de 35 de ani a fost arestat, între instituțiile române și cele internaționale a existat un schimb de informații, potrivit cărora persoana s-ar afla pe teritoriul Germaniei.\n\nPentru faptele comise, Romică Fleican a fost condamnat la 20 ani de închisoare și trecut pe lista „Most Wanted” a Poliției Române.\n\nTotul s-a întâmplat în noaptea de 5 spre 6 noiembrie 2008, când Fleican - atunci în vârstă de 20 de ani, împreună cu alți 3 bărbați, a intrat în incinta unei societăți comerciale, din județul Ilfov, pentru a sustrage fier, aceștia fiind surprinși de agenții de pază. Cei 4 bărbați au ucis unul dintre agenții de pază, prin lovirea repetată în zona capului cu bâte/obiecte metalice și pietre/bolovani. De asemenea, persoanele au lovit în mod repetat și alți 2 agenți de pază care au suferit leziuni grave, ce le-au pus viața în pericol.\n\nInteresant e că pe 3 iulie 2017, autoritățile germane au refuzat predarea individului către România, din cauza condițiilor de detenție din țară, fiind aplicat un indicator de validitate pe teritoriul Germaniei.\n\nÎn perioada 22 aprilie 2024 și până în prezent, în urma colaborării directe efectuate între polițiștii Direcției Generale de Poliție a Municipiului București – Serviciul de Investigații Criminale – Biroul Urmăriri, Centrul de Cooperare Poliţienească Internaţională – SIRENE, magistratul delegat la Biroul SIRENE, judecătorul Tribunalului București și Biroul SIRENE Germania și, având în vedere că motivele refuzului predării au dispărut, în sensul că în România s-au îmbunătățit condițiile de detenție, omologii germani au luat decizia de a ridica indicatorul de validitate.\n\n„În prezent, sunt îndeplinite procedurile judiciare pentru executarea mandatului european de arestare”, a mai transmis sursa citată.\n\nÎn 2008, complicii lui au fost condamnaţi în România la închisoare pe viaţă, pentru crima de la Glina.",
        "label": "Germania"
    },
    {
        "title": "Ce au descoperit vameșii nemți în valiza unui român? - GermaniaMea.ro",
        "content": "Germania este una dintre țările europene unde au emigrat mulți români la muncă, iar visul unora a fost să strângă niște bani cât să ducă un trai mai bun decât acasă. Pentru mulți, modul de economisire a fost să păstreze economiile „la saltea”, adică bani fizici, și mai puțin să-i depună la vreo bancă sau să-i investească.\n\nE bine de știut că legea din Republica Federală nu este foarte permisivă cu acest mod de a strânge bani pentru zile negre. De altfel, nici să introduci o sumă mare de numerar în Germania nu este indicat, deoarece riști să rămâi fără ea.\n\nAșa cum a pățit un român, zilele trecute, când a vrut să intre pe pământ german - ori nu s-a documentat asupra condițiilor legale, ori avea ceva de ascuns.\n\nMai bine zis, în urma unor controale de rutină ale vameșilor nemți, un bărbat de 44 de ani a încercat să intre în Germania cu 60.000 de euro cash, fără să declare acest lucru. Unitatea de control a rutelor de circulație (KEV) Munchen a biroului vamal principal Rosenheim a percheziționat un microbuz Mercedes cu remorcă, din România, în apropierea nodului Markt Schwaben. În vehicul se aflau opt cetățeni români.\n\nCând vameșii au întrebat dacă transportau sume mari de bani, ei au spus că fiecare avea la ei între 1.000 și 2.000 de euro. În urma verificărilor, însă, oamenii legii au găsit în bagajul unui român un pachet gros de euro într-o pungă de plastic, conform presseportal.de, site-ul de știri al poliției germane.\n\nCu toate acestea, verificarea ulterioară a spațiului de încărcare din valiza șoferului a scos la iveală un pachet gros de bancnote euro, într-o pungă de plastic.\n\nSuma în numerar, în valoare totală de 60.000 euro, a ridicat problema originii și destinației banilor. După ce șoferul nu a putut oferi nicio informație concludentă, au început discuții îndelungate cu ocupanții vehiculului. În cele din urmă, unul dintre pasageri a mărturisit că geanta cu banii e a lui. Românul le-a spus polițiștilor că a primit banii de la un prieten pentru a cumpăra o mașină din Germania.\n\nCu toate acestea, deoarece acest lucru nu a fost inițial dovedit fără vreo îndoială, a existat suspiciunea că suma ar fi provenit din infracțiuni și poate chiar era vorba despre intenția de spălare a banilor. Suma de 60.000 euro a fost inițial sechestrată și au fost inițiate proceduri administrative, din cauza suspiciunii de spălare a banilor. Ancheta este încă în curs.\n\nFaptul că pasagerul știa suma exactă ce o avea asupra lui, coroborat cu informațiile false furnizate inspectorilor vamali îi poate aduce acestuia consecințe costisitoare. KEV a inițiat deja procedura contravențională împotriva lui pentru nedeclararea numerarului.\n\nIndiferent de rezultatul clarificării originii și utilizării banilor, românul trebuie să se aștepte la o amendă de aproximativ 20-25% din suma în numerar ascunsă, adică, în acest caz, de circa 12.000 de euro.\n\nLa intrarea în Germania dintr-un stat membru UE și la părăsirea Germaniei către un stat membru UE, numerarul și mijloacele de plată echivalente cu o valoare totală de 10.000 de euro sau mai mult trebuie raportate verbal la unitățile de control vamal. În caz contrar, există riscul unei proceduri de contravenție, care poate fi pedepsită cu amendă de până la 1 milion de euro.\n\nCâți bani cash ai voie să deții în casă, în Germania?\n\nDepozitarea banilor în casă, dacă locuiți în Germania, nu este o infracțiune dar trebuie avute în vedere anumite aspecte.\n\nSuma maximă de bani cash pe care o poți ține în casă în Germania este limitată prin lege. Plafonul maxim de bani cash este de 10.000 de euro pe locuință. Această măsură are rolul de a diminua tentativele de fraudă și de spălare de bani. Astfel, cei care vor să facă economii, n-au altă variantă decât să depună banii la bancă.",
        "label": "Germania"
    },
    {
        "title": "Care sunt cele mai populare cadouri de Crăciun printre germani? - GermaniaMea.ro",
        "content": "În fiecare an, căutarea cadoului perfect de Crăciun reprezintă pentru unii o adevărată provocare. Din nefericire, studiile arată că nu toată lumea se bucură de el.\n\nÎn Europa, 1 persoană din 7 a primit anul trecut cel puţin un cadou pe care nu şi-l dorea, nu i-a plăcut sau nu l-a folosit. Au fost cel puţin 81 milioane de cadouri nedorite, fiecare cu o valoare medie de aproximativ 45 euro, arată un raport al ING, privind cheltuielile de Crăciun, realizat pe 13.500 de persoane din Europa, SUA şi Australia.\n\nChiar dacă germanii sunt percepuți ca avânt o atitudine rece și par inabordabili, când vine vorba de sărbătorile de iarnă, totul capătă o altă stare.\n\nGermaniaMea.ro iți dezvăluie ce cadouri le place nemților să cumpere sau să primească de 25 decembrie.\n\nCrăciunul este sărbătoarea care aduce bucurie, lumină și magie în casele oamenilor din întreaga lume. Pentru nemți, are o semnificație aparte, cu atât mai mult cu cât tradiția împodobirii bradului, cu ocazia Nașterii Domnului, provine chiar din Germania.\n\nÎntr-un sondaj realizat de „Statista” în 2024, aproximativ 23% dintre respondenți au spus că vor oferi patru până la cinci cadouri de Crăciun și aproximativ 10% au spus chiar că vor oferi între 11 și 15 cadouri. Dar ce se află în spatele hârtiei colorate, fundițelor și sclipiciului? Care sunt cadourile preferate ale germanilor?\n\nCăutarea cadourilor potrivite pentru cei dragi începe încă de la Advent sau de Black Friday. Se spune că lucrurile materiale nu te fac fericit, dar mulți germani doresc să ofere ceva, orice, dar cu semnificație și util.\n\nUn sondaj efectuat pe aproximativ 1.000 de persoane cu vârsta de 18 ani și peste a determinat cele mai populare cadouri de Crăciun în rândul germanilor.\n\nPotrivit echo24.de, topul celor mai populare zece cadouri oferite de germani de Crăciun începe cu vouchere/carduri cadou sau bani . Acestea permit o ofertă de cadouri mult mai largă și mai flexibilă. Voucherele pot fi folosite nu doar pentru cadouri materiale (parfum, carte, articol de îmbrăcăminte), ci și pentru activități precum excursii, masaje sau cursuri și ateliere.\n\nDulciurile tradiționale de Crăciun sunt deosebit de populare. Ciocolata de Crăciun, mandarinele confiate, migdalele prăjite, turta dulce și biscuiții Spekulatius, aduc mereu un aer festiv în fiecare casă din Germania.\n\nPe lângă acestea, germanilor le place să ofere jucării, haine și cărți , mai ales copiilor. Chiar dacă reprezintă un cadou clasic, ele sunt mereu binevenite.\n\nProdusele de înfrumusețare/cosmeticele nu sunt nici ele de ocolit. Cu siguranță vor fi apreciate!\n\nAu devenit foarte în „trend” în rândul adulților cadourile sunt formă de bilete/invitații la concerte sau alte evenimente de interes.\n\nDeși destul de costisitoare, cadouri precum electrocasnicele sau mici obiecte de mobilier sunt printre cele mai populare în Germania, ele sunt extrem de practice.\n\nBijuteriile sunt visul oricărei femei (mai ales) așa că în mod cert nu vei da greș.\n\nPentru că sunt extrem de utile, device-urile smart precum ceasurile inteligente sau aspiratoarele - robot sunt din ce în ce mai mult luate în considerare spre a fi oferite cadou.\n\nDar acum „Agenţia Federală a Reţelelor din Germania ( Bundesnetzagentur , BNetzA) a anunţat oamenii să fie atenți atunci când cumpără astfel de produse: multe dintre ele sunt interzise în Germania din cauza funcțiilor ascunse.\n\nEle pot crea în secret înregistrări audio și/sau video și le pot transmite către alte dispozitive de recepție. Altfel spus – spionaj.\n\n„Dispozitivele în rețea care sunt potrivite pentru spionaj și ne pun în pericol intimitatea sunt interzise. Deși ne ușurează viața, nu trebuie să ne pună în pericol ceea ce ne dorim să rămână personal. Astfel de dispozitive nu au ce căuta mai ales în camerele copiilor,” a declarat Klaus Müller, președintele BNetzA.\n\nAcelași lucru este valabil și pentru trackerele GPS, care pot fi atașate la chei.\n\nSe recomandă prudență în folosirea acestor produse. Consumatorii trebuie să se asigure că funcția de înregistrare poate fi marcată prin semnale sonore sau luminoase și că nimeni nu poate accesa dispozitivul din exterior.",
        "label": "Germania"
    },
    {
        "title": "Incredibil! Cât plătește un migrant pentru a ajunge în Germania prin România? - GermaniaMea.ro",
        "content": "Poliţia germană a anunţat miercuri destructurarea unei reţele internaţionale de imigraţie ilegală, suspectată că a introdus migranţi în Germania şi România „în condiţii inumane”, informează TheLocal.de.\n\nPotrivit acesteia, șase membri prezumtivi ai reţelei au fost arestaţi în Germania, România şi Bulgaria în cursul acestei operaţiuni. Reţeaua este suspectată că „a introdus peste 560 de migranţi pe teritoriul german şi peste 300 în România”.\n\nÎn paralel, au avut loc percheziții ample ale polițiștilor români, în județele Timiș, Arad și Argeș, vizate fiind casele conspirative unde erau găzduiți temporar migranții - de origine turcă și irakiană - pe ruta Turcia – Bulgaria/Serbia – România – Germania.\n\nPrețul plătit de un migrant pentru a putea ajunge în Germania era și de 10.000 de euro,\n\nPentru fiecare transport ar fi fost percepute persoanelor vătămate sume cuprinse între 4.000 și 10.000 de euro, în funcție de segmentul de traficare (de exemplu, din România pentru Germania ar fi fost percepute sume cuprinse între 4.000 și 5.000 de euro), se arată într-un comunicat al Poliției Române.\n\nMembrii reţelei ar fi utilizat camioane în care îi obligau pe migranţi să rămână ascunşi „în condiţii inumane timp de mai multe zile”, înghesuiţi cu încărcătura. Aproape 200 de poliţişti au participat la operaţiune, dintre care 130 doar în Germania.\n\nAstfel, pe teritoriul României, s-ar fi constituit mai multe celule infracționale care au acționat în mod unitar, prin facilitarea trecerii frauduloase a frontierei sudice a țării, a grupurilor ilegale de migranți. Recrutarea acestora se făcea din rândul lucrătorilor străini aflați în legalitate pe teritoriul României cu vize de muncă și găzduiți temporar în diferite locații situate în zona de vest, în scopul trecerii frauduloase a frontierei dintre România și Ungaria, cu destinația finală Germania.\n\nTraficanții ar fi utilizat autovehicule pe post de antemergător, șoferii implicați fiind instruiți și coordonați, în permanență, de către organizatorii transporturilor. În rețea erau cooptați șoferi profesioniști care permiteau migranților să se ascundă în camioane. Persoanele traficate ar fi fost transportate în condiții de risc, prin supraaglomerarea sau lipsa de ventilație a spațiilor disimulate.\n\nAnul trecut, Germania a cunoscut o nouă creştere a numărului de solicitanţi de azil, după afluxul masiv înregistrat în 2015-2016, punând la încercare capacităţile de primire ale primăriilor locale.\n\nChiar luna trecută, guvernul cancelarului Olaf Scholz a adoptat măsuri mai stricte ce au vizat, cu precădere, facilitarea expulzării persoanelor cărora li s-a respins cererea de azil, inclusiv posibilitatea reintroducerii de controale la granițe, așa cum GermaniaMea.ro a anunțat AICI .",
        "label": "Germania"
    },
    {
        "title": "Germania: Ce trasee vor fi deosebit de aglomerate în acest an de Crăciun? - GermaniaMea.ro",
        "content": "ADAC - Allgemeiner Deutscher Automobil-Club , cel mai mare club auto din Germania, își îndeamnă membrii să conducă mai puțin (sau deloc, dacă este posibil) în perioada următoare. Instituția a avertizat șoferii că traficul va fi deosebit de intens în următoarele zile, deoarece mulți vor călători pentru a se pregăti și a întâmpina alături de cei dragi sărbătoarea Crăciunului.\n\nADAC estimează că traficul intens pe drumurile și autostrăzile din republica federală va începe din seara aceasta și va deveni tot mai încărcat vineri seara și sâmbătă dimineața, conform iamexpat.de.\n\nOricine dorește să nu petreacă ore îndelungate în mașină staționând, ar trebui să evite aceste momente pentru o călătorie fără stres și nervi. Se așteaptă, de asemenea, ca trenurile de lungă distanță și aeroporturile să fie foarte aglomerate în următoarele câteva zile.\n\nÎn toată țara, există mai multe drumuri despre care se preconizează că vor avea un trafic deosebit de intens. Desigur, acestea se referă în principal la traseele atât din interiorul, cât și din jurul orașelor mari din Germania.\n\nADAC pune în vedere că A1 între Köln și Hamburg, A2 între Dortmund și Berlin și A7 de la granița daneză până la Hanovra și Kassel, ajungând până la granița cu Austria, sunt rutele care vor avea, cel mai probabil, blocaje considerabile.\n\nȘoferii care călătoresc din Stuttgart în Austria pe A8 sau din sudul Germaniei în Elveția se pot aștepta, de asemenea, la întârzieri, parțial cauzate de zăpada abundentă recent așternută în munții Elveției.\n\nDeși Turingia este evaluat, în mod regulat, drept unul dintre statele federale cu cele mai puține blocaje în raportul ADAC, suprapunerea turiștilor de Crăciun și a navetiștilor înainte de sezonul sărbătorilor poate provoca și aici întreruperi în trafic, avertizează Wolfgang Herda, expert în trafic la ADAC Hessen-Thuringia.\n\nDe asemenea, autostrada A4 din jurul Erfurt și zona din jurul Hermsdorfer Kreuz vor fi afectate în mod deosebit. Aici pot exista întârzieri semnificative de trafic în zilele dinaintea Ajunului Crăciunului. Șantierele de pe A4 și A9 vor pune o presiune suplimentară asupra fluxului de trafic.\n\nVolumul traficului va rămâne ridicat până sâmbătă după-amiază. Pe autostrăzi nu va fi mai liniște până duminică, 24 decembrie (Ajunul Crăciunului). Călătoria de întoarcere va începe marți după-amiaza, 26 decembrie (Boxing Day).\n\n„Pregătirea adecvată este utilă pentru călătorii mai lungi”, adaugă Wolfgang Herda. „Ar trebui să știți din timp situația traficului de pe ruta dumneavoastră pentru a evita blocajele. Toate blocajele actuale de trafic sau întreruperile permanente, cum ar fi închiderea totală a autostrăzilor, pot fi vizualizate pe maps.adac.de.” De asemenea, mașina ar trebui să fie pregătită pentru iarnă pentru a preveni posibile avarii. Un termos cu ceai și o pătură per ocupant sunt utile pentru a acoperi timpii mai lungi de așteptare pe vreme rece.\n\nTotodată, dacă intrați într-un ambuteiaj, nu uitați să aveți în vedere că trebuie să formați o bandă de urgență atunci când traficul este oprit.",
        "label": "Germania"
    },
    {
        "title": "Cum poți să cumperi o bicicletă cu doar 60 de euro în Germania? - GermaniaMea.ro",
        "content": "Se știe că, în ultima perioadă, datele financiare înregistrate de operatorul feroviar de stat din Germania - Deutsche Bahn - sunt într-un declin continuu.\n\nÎn 2023, pierderile sale nete s-au ridicat la 2,35 miliarde de euro, de aproape zece ori mai mari decât pierderile de 227 milioane de euro înregistrate în 2022. De asemenea, cifra de afaceri a Deutsche Bahn a scăzut cu 13%, până la aproximativ 45,2 miliarde de euro. Nici la capitolul punctualitate nu stă bine, compania anunțând ca trebuie modernizate 1.800 de kilometri de cale ferată, 2.000 de macazuri, 140 de poduri și 800 de stații.\n\nAstfel că operatorul feroviar caută resurse de venit din orice, inclusiv din obiectele pierdute sau uitate de unii călători în trenuri.\n\nÎn fiecare an, aproximativ 250.000 de articole sunt pierdute de călători în trenurile şi gările Deutsche Bahn din Germania. Asta înseamnă o medie de 700 de articole în fiecare zi, informează faz.net.\n\nPrintre acestea se numără obiecte uzuale precum telefoane mobile, dar şi obiecte mai neobişnuite precum proteze dentare, rochii de mireasă şi robe pentru judecători. Se întâmplă adesea, ca ele să fie restituite proprietarilor, doar că, în anumite situații, unele obiecte sunt greu de returnat din cauza puținelor elemente de identificare sau date imprecise oferite de cel care susține ca a pierdut ceva. Cum e cazul bicicletelor!\n\n“În fiecare an, găsim aproximativ 2.700 de biciclete abandonate la cele 5.400 de gări ale noastre”, a explicat o purtătoare de cuvânt de la Deutsche Bahn. Aproximativ jumătate dintre acestea sunt vândute la licitaţie, după ce au fost păstrate timp de cel puţin 10 săptămâni.\n\nPreţul obţinut pentru aceste biciclete, care se vând la licitaţii organizate în diferite locaţii, depinde de tipul şi de starea bicicletei. Prima licitație de acest fel din 2024 a avut loc chiar azi în gara Berlin – Lichtenberg, unde Deutsche Bahn a scos la licitație aproape 50 de biciclete. Sute de oameni participă regulat la aceste licitații. La fața locului este posibilă doar plata în numerar. Următoarea licitație va fi pe 8 mai la gara Berlin-Lichtenberg, începând cu ora 15.00.\n\nÎnsă, în medie, preţul rezultat la finalul licitaţiei este de 60 de euro pentru o bicicletă, a explicat purtătoarea de cuvânt. Cu toate acestea, în diferite oraşe sunt scoase la licitaţie şi biciclete electrice, pentru care ofertele trec de 300 de euro.\n\n“Într-o primă fază, sumele rezultate de pe urma vânzării fiecărei biciclete sunt ţinute la păstrare”, a explicat purtătoarea de cuvânt. Dacă fostul proprietar vine în decurs de trei ani de la data licitaţiei, el este îndreptăţit să primească suma colectată.\n\nÎn caz contrar, „banii colectaţi vor fi utilizaţi pentru a finanţa operaţiunile de gestionare a obiectelor pierdute”, a precizat purtătoarea de cuvânt. Potrivit acesteia, volumul mare al bunurilor pierdute, precum şi gestionarea acestora - care presupune procesare, stocare, returnarea proprietarului - sunt asociate cu costuri ridicate. În aceste costuri intră si reciclarea ei, în cazul în care este prea uzată.\n\nOricine și-a uitat bicicleta în tren poate dovedi că este propria sa bicicletă furnizând anumite caracteristici și identificarea bicicletei, cum ar fi marca și culoarea și locația în care a fost găsită.\n\nPotrivit Deutsche Bahn, o medie de 60% din articole pot fi returnate proprietarilor lor, „în cazul obiectelor mai scumpe, cum ar fi laptop-urile, procentul ajunge chiar și până la 90%”.\n\nCe să faci dacă vrei să iei bicicleta cu tine în tren?\n\nMersul cu bicicleta și mersul cu trenul nu este doar ecologic, ci și ideal pentru navetiști și persoanele active, în general. Deutsche Bahn oferă diverse posibilități pentru a lua bicicleta cu tine, dar există câteva reguli și taxe de luat în considerare.\n\nÎn transportul pe distanțe lungi, ai nevoie de un bilet special pentru biciclete, asemenea unui card, și de o rezervare de loc de parcare. Rezervarea este importantă deoarece numărul de locuri este limitat. Vă puteți rezerva locul cu până la șase luni înainte de călătorie. Biletul special pentru biciclete pentru distanțe lungi costă în jur de 9 euro.\n\nPentru a rezerva un card de bicicletă, puteți folosi site-ul Deutsche Bahn sau îl puteți cumpăra direct de la ghișeu sau automat. În tren, trebuie să vă asigurați că bicicleta dumneavoastră, pliabilă sau nu, este parcată în locul corespunzător și bine securizată. Mai multe informații poți obține instalând aplicația DB Rad+. Pentru avarii minore, precum pana de cauciuc, Deutsche Bahn pune la dispoziție stațiile de service pentru biciclete.",
        "label": "Germania"
    },
    {
        "title": "Ce angajați din Germania vor primi bonus de inflație? - GermaniaMea.ro",
        "content": "Marea majoritate a angajaților din Germania care au salariul stabilit în urma negocierilor colective beneficiază de o plată specială din partea angajatorului pentru a amortiza șocul inflaționist. Potrivit Oficiului Federal de Statistică - Destatis, este vorba de peste trei sferturi din toți acești angajați, respectiv 77,9%, care au primit un bonus de compensare a inflației ( Inflationsprämie ) încă din octombrie 2022 - sau îl vor primi până la sfârșitul lui 2024, informează zeit.de.\n\nBonusul este o plată unică de până la 3.000 de euro, care poate fi plătită angajaților ca sumă totală sau în sume parțial eșalonate, în funcție de contractul colectiv. Guvernul federal a făcut plata specială scutită de impozite și taxe pentru a ușura povara angajaților din cauza crizei energetice și a creșterii temporare, dar bruște a inflației. Potrivit experților Destatis, suma medie de persoană este în prezent de 2.761 de euro.\n\nTot mai puțini angajați la negocieri colective\n\n„Datele privind bonusul de compensare a inflației arată că angajații din companiile cu contract colectiv au șanse mari de a primi o plată specială în plus față de salariul de bază – similar cu ceea ce este cazul primelor de vacanță și de Crăciun”, a spus Malte Lübker, un expert salarial din domeniile Institutului de Științe Economice și Sociale (WSI) al fundației sindicale Hans Böckler.\n\nCu toate acestea, aproximativ jumătate dintre angajați lucrează acum în companii care sunt legate de un contract colectiv de zonă sau de companie. Cu toate acestea, multe companii urmează în mod voluntar contractele colective din industrie. Din date nu este clar câți dintre angajatorii fără contract colectiv primesc o astfel de bonificație și care e valoarea.\n\nPrimele de compensare a inflației pot fi plătite în continuare până la sfârșitul anului 2024, în conformitate cu cerințele legale. Aceasta înseamnă că partenerii de negociere colectivă au încă timp să includă acordurile corespunzătoare în negocierile lor în curs sau ca acord special.\n\nCine primește cel mai mult și cine cel mai puțin?\n\nExistă diferențe clare între sectoare când vine vorba de angajații care primesc bonusul. Cea mai mică plată specială a fost în industria construcțiilor cu o medie de 1.104 euro și în agricultură, silvicultură și pescuit cu 1.689 euro.\n\nAngajații care au primit cel mai mult au fost în domeniile administrație publică, apărare, asigurări sociale (3.000 euro), educație și instruire (2.999 euro), artă, divertisment și recreere (2.987 euro) și alimentare cu apă, canalizare și eliminarea deșeurilor (2.943 euro).\n\nMajoritatea angajaților, respectiv 96% care și-au stabilit salariul în urma negocierilor colective din sectorul de producție și din domeniile de alimentare cu apă, canalizare și eliminarea deșeurilor au dreptul la un bonus de compensare a inflației. Cei care beneficiază de acest tip de bonus, dar în proporție mult mai mică sunt cei din industria ospitalității (6,3%), prestări de alte servicii economice (11,2%) și retail (24,4%).\n\nPe de altă parte, după criticile interne, și angajații Commerzbank AG care sunt plătiți în afara contractelor colective, primesc din martie și mai mulți bani odată cu plata Inflationsprämie, adică încă 1000 de euro. Membrii consiliului de administrație și șefii de departamente sunt excluși de la aceste plăți.\n\nAceastă măsură din cel de-al treilea pachet de ajutor a contribuit la creșterea câștigurilor convenite colectiv, inclusiv a plăților speciale, în medie cu 3,7% anul trecut față de anul precedent. Aceasta a fost cea mai mare creștere de la introducerea statisticilor în 2010. Dar fără prea mare folos, deoarece „majorarea” a fost compensată de o inflație medie anuală de 5,9%. În ciuda creșterilor salariale semnificative, 2023 a fost al treilea an consecutiv cu pierderi semnificative ale puterii de cumpărare pentru angajații cu negocieri colective.",
        "label": "Germania"
    },
    {
        "title": "Încă o companie aeriană își restrânge activitatea în Germania! - GermaniaMea.ro",
        "content": "După ce vara 2024 a fost una de coșmar pentru mulți turiști care au aterizat sau doar au tranzitat aeroporturile din Germania - multe din acestea fiind desemnate cele mai groaznice ( vezi topul rușinos AICI )- faptul că tot mai mulți operatori vor să-și restrângă activitatea în Republica Federală, ridică un semnal de alarmă.\n\nÎn august, GermaniaMea.ro anunța AICI că Ryanair, cea mai mare companie low-cost din Europa, va părăsi Bundesrepublik.\n\nMotivul: taxa de trafic aerian exorbitantă impusă pe aeroporturile din Germania!\n\nÎn prezent, compania aeriană irlandeză low-cost este decisă să anuleze definitiv zborurile pe trei mari aeroporturi germane: Dortmund, Dresda și Leipzig, din vara anului 2025.\n\nÎn aceeași notă, subsidiara Lufthansa, Eurowings a anunțat că va anula treptat zborurile spre Hamburg. Operatorul german va efectua cu 1.000 de curse mai puțin spre destinația indicată.\n\nDe asemenea, British Airways și EasyJet au întrerupt recent unele conexiuni germane, invocând cererea redusă și costurile prea mari.\n\nÎn acest sens, liderii industriei aeriene avertizează că tot mai multe companii aeriene ar putea fi forțate să urmeze exemplul celor de mai sus dacă taxele și costurile de aeroport din Germania nu sunt reduse.\n\n„Unii operatori au renunțat la a mai efectua curse înspre și dinspre Germania din cauza taxelor aeroportuare mari percepute. Creșterea extremă a costurilor afectează traficul aerian. Întreruperea conectivității înseamnă pierderi pentru mediul de afaceri german, deoarece principalele regiuni economice importante rămân fără fluxul de mărfuri și călători”, a avertizat CEO-ul Lufthansa, Carsten Spohr pentru Bild am Sonntag, citat de TheLocal.de.\n\nAcesta a mai declarat că „presiunile asupra costurilor generate de taxele de mediu devin nesustenabile pentru mulți transportatori”.\n\nDe luni de zile, industria aviației se plânge de costurile mari de operare specifice Germaniei, precum taxele de zbor și taxa de trafic aerian, care a fost majorată în luna mai. Companiile aeriene plătesc și taxe pentru controalele de securitate și controlul traficului aerian.\n\nÎn aprilie, un reprezentant de la EasyJet a declarat pentru The Local că „Berlinul este printre cele mai scumpe aeroporturi pe care operează”.\n\nEl a adăugat: „Costurile de aeroport reprezintă aproximativ 20% din costurile de operare ale EasyJet și sunt al doilea cel mai mare cost după combustibil”.\n\nAsociația aeroportuară din Germania (ADV) solicită guvernului federal să ia măsuri pentru a consolida traficul aerian.\n\n„Dezvoltarea Germaniei ca locație de aviație este sub nivelul din 2013”, a declarat directorul general ADV Ralph Beisel pentru DPA. „Nu mai suntem competitivi!”\n\nPurtătorul de cuvânt al CDU/CSU pentru turism, Anja Karliczek, este de acord.\n\n„Acțiunile guvernului, în special în ultimii ani, au depășit limita”, a spus ea pentru DPA și a sugerat retragerea ultimei creșteri a taxei pentru aviație.\n\nCe înseamnă asta pentru călători!? Că cei care circulă către și dinspre Germania se pot confrunta cu mai puține opțiuni și tarife de avion mai mari, în special pentru rutele populare. Indiferent dacă zboară pentru afaceri sau ca turiști, pasagerii vor trebui să țină cont de conectivitatea redusă și să planifice totul cu mult timp în avans.\n\nAr trebui să fie mai scumpe zborurile?\n\nZborurile internaționale în Europa sunt adesea mai ieftine decât călătoriile echivalente cu trenul, ceea ce este rezultatul unor subvenții mari pentru combustibilii fosili care dăunează climei.\n\nPotrivit Investigate Europe, contribuabilii germani au distribuit 12,5 miliarde de euro în 2020 pentru sprijinirea sectorului aviației.\n\nÎn timp ce unele companii aeriene redirecționează conexiunile departe de orașele germane, cu siguranță nu își pot permite să evite cu totul Germania.\n\nPotrivit Statista, Germania a avut al doilea cel mai mare număr de pasageri aerieni din Europa în 2023, după Spania.",
        "label": "Germania"
    },
    {
        "title": "Încă o crimă între copii șochează Germania! - GermaniaMea.ro",
        "content": "În ultimul timp, tot mai multe incidente violente între copii îngrozesc opinia publică din Germania. Cel mai recent are în centrul atenției un adolescent de 14 ani care este suspectat că a ucis un copil de 6 ani. El a și fost arestat marți de către oamenii legii, informează TheLocal.de.\n\nTotul ar fi avut loc în Pragsdorf, lângă Neubrandenburg din landul Mecklenburg-Pomerania Inferioară, după ce părinții băiețelului au anunțat dispariția lui, îngrijorați că nu s-a întors de la joacă, lângă un lac.\n\nJoel a fost găsit pe 14 septembrie, în jurul orei 21.00, într-un gard viu de lângă terenul de fotbal al satului, nu departe de lac.\n\nÎn ciuda intervențiilor imediate de a-l resuscita pe băiat, acesta era atât de grav rănit, încât nu a mai putut fi salvat și a murit la spital.\n\nAnchetatorii au găsit în apropierea locului crimei un cuțit care prezenta urme ADN ale victimei și „cu o probabilitate foarte mare\" pe cele ale suspectului, a precizat poliția într-un comunicat de presă. Adolescentul trezise deja suspiciuni înainte de analiză, fiind ultima persoană care l-a văzut pe copil în viață.\n\nEl s-a încurcat în afirmații și a dat declarații contradictorii. O percheziție în apartamentul său, care a avut loc la scurt timp după comiterea faptei, nu a putut inițial să susțină suspiciunea. Examinarea armei crimei a scos însă la iveală alte dovezi: pe lângă sângele și fire de păr ale victimei, pe mânerul cuțitului au fost găsite și urme de ADN, care au fost atribuite tânărului.\n\nPolițiștii nu dețin încă informații despre motivul exact al crimei, dar speră că cercetările ulterioare vor oferi răspunsuri. La sfatul avocatului său, adolescentul nu a oferit nicio informație magistratului, după cum a declarat un purtător de cuvânt al instanței.\n\n„Suspectul a fost găsit, ceea ce poate reprezenta o ușurare pentru toți locuitorii, dar rămân întrebări”, a declarat primarul localității Pragsdorf, Ralf Opitz, revoltat de ce se întâmplă în mintea unei persoane care ucide un copil de șase ani.\n\nTânărul de 14 ani a fost remarcat în trecut pentru comportamentul său agresiv față de alți copii, a declarat anchetatorul șef al echipei de omucideri, Olaf Hildebrand, la o conferință de presă a poliției. El bănuiește că fapta, care a fost săvârșită cu o „brutalitate și cruzime” ieșită din comun, are legătură cu acest comportament.\n\nSuspectul va fi examinat și psihiatric de un expert, a anunțat procurorul superior Tim Wischmann. Această evaluare depinde, printre altele, dacă infracțiunea este de omucidere din culpă, așa cum a fost clasificată inițial sau de crimă. Potrivit anchetatorilor, familiile suspectului și ale victimei se cunoșteau în comunitatea din Pragsdorf.\n\nAcest caz vine după mai multe omoruri ale căror victime sau făptuitori au fost copii, fapt ce pune Germania pe harta țărilor unde acest fenomen ia amploare.\n\nGermaniaMea.ro a mai scris AICI despre un caz petrecut în martie 2023, când două copile de 12 și 13 ani au mărturisit că au înjunghiat mortal o colegă de clasă de 12 ani în vestul țării. Ele nu au fost trase la răspundere penală, deoarece aveau sub 14 ani, vârsta minimă pentru a fi condamnate în Republica Federală.\n\nÎn septembrie, un băiat de 11 ani a fost acuzat de uciderea unei fete de 10 ani într-o casă de copii din Wunsiedel, Bavaria. În august, un băiat de 15 ani a fost arestat și condamnat la zece ani de detenție pentru uciderea unui băiat de aceeași vârstă care a fost găsit împușcat după ce s-au jucat împreună în Wunstorf, lângă Hanovra.\n\nPotrivit statisticilor publicate recent de Biroul Federal de Investigații Criminale al Germaniei (BKA), numărul infracțiunilor juvenile în Republica Federală a crescut cu o treime în 2022 față de anul precedent. Mai multe despre care sunt cele mai frecvente infracțiuni comise de copii și tineri, GermaniaMea.ro a scris AICI .",
        "label": "Germania"
    },
    {
        "title": "Germania, terorizată de hoții din magazine! - GermaniaMea.ro",
        "content": "Mulți dintre administratorii magazinelor din Germania se simt depășiți de un fenomen care pare scăpat de sub control – furtul. În ultima vreme, acest tip de infracțiune i-a determinat pe comercianți să își extindă măsurile de securitate, instalând mai multe camere și instruind personalul, potrivit unui studiu al institutului de cercetare cu amănuntul EHI, informează tagesschau.de.\n\nÎn acest sens, cheltuielile pentru măsurile de prevenire în retail în Germania au crescut la 1,55 miliarde de euro în 2023.\n\nStudiul relevă că valoarea bunurilor furate raportat de comercianții cu amănuntul depășește 4 miliarde de euro. Prejudiciul cauzat comerțului cu amănuntul anul trecut este cu 15% mai mare decât în ​​anul precedent.\n\nPotrivit statisticilor poliției, furturile din magazine au crescut cu 23,6% în 2023, până la un total de 426.096 de cazuri (comparativ cu aceeași perioadă a anului precedent - 344.669). Cu toate acestea, nu toate incidentele de furt sunt raportate. În general, diferențele de stoc au crescut cu 5%, până la 4,8 miliarde de euro în 2023.\n\n„A fost atins un punct de cotitură în care creșterea furtului din magazine capătă o dimensiune specială și necesită o atenție deosebită”, a spus autorul studiului, Frank Horst, de la Institutul de cercetare cu amănuntul. Extinderea măsurilor de securitate este unul dintre proiectele prioritare pentru mulți retaileri în acest an.\n\nCei mai mulți dintre ei sunt făptuitori ocazionali, dar cel puțin un sfert sunt făptuitori profesioniști care își desfășoară activitatea într-o manieră asemănătoare unei bande. Prin urmare, există o creștere atât în ​​magazinele alimentare și de îmbrăcăminte, cât și în farmacii. Autorul studiului vede mai multe motive pentru acest lucru.\n\n„Creșterile de preț i-au făcut pe unii oameni să se confrunte cu dificultăți financiare majore și au furat mai des”, declarat Horst.\n\nAproximativ 14,2 milioane de oameni din Germania au fost afectați de sărăcie în 2022, în special părinții singuri. Potrivit unui raport al Consiliului Europei, Germania face prea puțin pentru a combate inegalitatea socială. Organizația solicită mai mult angajament în lupta împotriva sărăciei, penuriei de locuințe și excluziunii.\n\nFurtul nu se mai rezumă la produse de lux. Grupele de produse din supermarketuri și discount-uri care sunt deosebit de populare în rândul hoților includ băuturi spirtoase, produse din tutun, produse cosmetice, lame de ras, băuturi energizante, precum și alimente pentru copii și cafea. Carnea, cârnații și brânza sunt, de asemenea, în vizorul hoților.\n\nUn alt motiv pentru creșterea furturilor este lipsa de muncitori calificați în comerțul cu amănuntul.\n\n84 de companii cu peste 17.000 de puncte de vânzare au participat la studiul actual EHI, generând vânzări totale de aproximativ 82,8 miliarde de euro. Mulți dintre ei se așteaptă la o creștere suplimentară a furturilor.",
        "label": "Germania"
    },
    {
        "title": "Imunizarea contra VSR pentru bebeluși, acoperită de statul german - GermaniaMea.ro",
        "content": "În ultimii doi ani, cel puțin, Germania a fost în alertă din cauza numărul mari de infectări cu virusul respirator sincițial (VSR), în special la bebeluși și copii, așa cum GermaniaMea.ro a relatat AICI .\n\nDin toamnă şi până în iarnă, valurile de infectări cu acest virus, asemănător gripei, pun presiune pe spitale şi cabinetele de pediatrie. Conform datelor Institutului Robert Koch (RKI), aproximativ 25.000 de sugari sunt spitalizați în fiecare an cu infecții cu VSR în Germania. Aproximativ 200.000 de sugari cu VSR sunt tratați în ambulatoriu.\n\nÎn acest sens, autoritățile germane au anunțat că pentru nou-născuți și sugari, protecția împotriva bolilor respiratorii cauzate de VSR va fi acoperită de asigurările de sănătate în viitor, informează TheLocal.de.\n\nUn proiect de ordonanță al Ministerului Federal al Sănătății clarifică faptul că pacienții asigurați în mod regulat vor avea dreptul la imunizare cu ingredientul activ anticorp nirsevimab în primul lor an de viață, indiferent de factorii de risc.\n\nAcest lucru vine în urma unei recomandări a Comitetului permanent pentru vaccinare (Stiko) la sfârșitul lunii iunie.\n\nAșa cum se explică în proiectul de lege al Ministerului Sănătății, acordarea unui drept cuprinzător la protecție împotriva VSR pentru toți cei care dețin o asigurare legală de sănătate are scopul de a preveni cazurile severe de boală, care pot duce la tratament în unitățile de terapie intensivă sau chiar decese la nou-născuți și sugari.\n\nDe asemenea, va ajuta la atenuarea blocajelor și supraîncărcărilor în cabinetele și clinicile pediatrice, care au fost raportate recent în timpul valurilor de VSR.\n\nChiar în august 2023, Comisia Europeană a acordat autorizația de introducere pe piață pentru serul bivalent RSVpreF, comercializat sub numele de Abrysvo, pentru a ajuta la protejarea nou-născuților prin imunizarea mamei și a vârstnicilor.\n\nAstfel, după șase decenii de așteptare și de cercetări științifice, omenirea dispune de primul vaccin împotriva VSR.\n\nAbrysvo este primul vaccin autorizat conceput și studiat special pentru imunizarea mamei. În UE poate fi administrată o singură doză de vaccin între a 24-a și a 36-a săptămână de gestație. Acest vaccin a fost studiat și pentru adulții cu vârsta de 60 de ani și peste. Autorizația de introducere pe piață prevede utilizarea unei singure doze și la acest segment de populație.\n\nNoul vaccin produs de Pfizer a demonstrat că reduce riscul de spitalizare a bebeluşilor cu 57% în primele şase luni după naşterea lor.\n\nUn vaccin similar dezvoltat de grupul farmaceutic britanic GlaxoSmithKline (GSK) a primit și el undă verde în SUA, dar este destinat doar pentru adulții cu vârsta de 60 de ani și peste.\n\nVSR este cauzată de virusul sincițial respirator, un virus extrem de contagios care poate infecta copiii și adulții. La adulți și copii mai mari, infecția cu VSR este de obicei o boală ușoară, foarte asemănătoare cu răceala obișnuită. La sugari și vârstnici, simptomele pot fi mai severe. Infecția poate fi urmată de bronșiolită sau pneumonie. Semnele unei forme mai grave de infectie cu VSR sunt: febră, tuse severă, respirație șuierătoare (wheezing), respirație rapidă sau dificultăți de respirație – persoana prefera să stea în picioare, mai degrabă decât să se întindă, culoarea albăstruie a pielii din cauza lipsei de oxigen.",
        "label": "Germania"
    },
    {
        "title": "Wow! Cât e cel mai mare bonus de Crăciun oferit angajaților din Germania? - GermaniaMea.ro",
        "content": "Cu ocazia Crăciunului, sunt unii angajatori care oferă în semn de recunoștință față de angajații săi pentru munca depusă de-a lungul anului (si nu numai) un sprijin financiar. În timp ce unii doar pot visa la al 13-lea salariu, alți angajați din Germania sunt de-a dreptul privilegiați.\n\nConform Merkur.de, care citează Oficiului Federal de Statistică, cei mai norocoși angajați sunt în industria de producere a energiei – bonusul mediu oferit angajaților de Crăciun/ Weihnachtsgeld fiind de 5.829 de euro.\n\nDouă ramuri sunt avantajate: „extracția de petrol și gaze naturale” - unde valoarea medie a bonusului de Crăciun este de 5.955 de euro, urmați de cei care lucrează în domeniul de „cocsificare și prelucrare a uleiurilor minerale”, cu un bonus consistent de 5.898 euro.\n\nLa fel de bine stau și cei din domeniul informării și comunicării – 4755 euro este bonusul mediu oferit de Crăciun.\n\nTop 3 al angajaților care beneficiază de recunoștința șefilor în bani, de Crăciun, este completat de cei din servicii financiare și asigurări - 4494 euro.\n\nDe precizat că toți angajații din aceste domenii de activitate sunt acoperiți de contracte colective de muncă.\n\nTotul are loc în contextul în care salariul mediu net lunar în Germania este de aproximativ 2.400 de euro.\n\nLa polul opus, negocierile colective le aduce angajaților din sectorul „Recrutării și plasării de lucrători” o primă de Crăciun de doar 394 de euro, deosebit de mică în comparație cu ceea ce s-a relatat anterior.\n\nCeva mai bine stau cei din industria ospitalității. Angajații acesteia primesc un bonus mediu de Crăciun de 1.003 de euro. De remarcat este faptul că în acest domeniu, 94,9% dintre lucrători primesc o astfel de „atenție” financiară din partea angajatorilor din Germania.\n\nÎn industria construcțiilor, acolo unde mulți români muncesc în Republica Federală, prima medie de Crăciun este de 2269 euro, în timp ce, în agricultură, aceasta depășește cu puțin 1850 euro.\n\nÎn general, oricine primește o primă de Crăciun are probabil un loc de muncă cu contract colectiv. Potrivit Oficiului Federal de Statistică, 85,8% dintre angajați primesc prima de Crăciun. Fără un contract colectiv, cel mai probabil, angajații ratează bonusurile sărbătorii de iarnă.\n\nAlte companii optează adesea pentru vouchere de Crăciun sau carduri cadou. Aceasta este o soluție bună atunci când angajezi mulți oameni, deoarece ar fi imposibil să personalizezi un cadou pentru fiecare angajat. De asemenea, o practică comună, mai întâlnită în rândul angajatorilor cu o cifră de afaceri nu foarte mare este oferirea de coșuri cadou cu diferite bunătăți specifice sezonului sau un cadou simbolic oferit copiilor angajaților.\n\nUn act de apreciere pentru munca subordonaților poate fi și organizarea unei petreceri pentru angajați în Ajunul Crăciunului. Aceasta este o oportunitate potrivită de a sărbători și de a consolida legăturile dintre angajați și superiori.\n\nPrima de Crăciun este tratată ca un venit suplimentar al angajaților, care este, de asemenea, supus impozitării. Companiile private cu mai puțin de 50 de angajați sunt obligate să depună taxe pentru orice bonus de Crăciun. Voucherele și coșurile cadou sunt, de asemenea, taxabile.\n\nOricum, plata primei de Crăciun nu este o obligație a angajatorului și depinde doar de bunăvoința acestuia. Codul Muncii din Bundesrepublik nu emite nicio prevedere pe această temă.",
        "label": "Germania"
    },
    {
        "title": "Unul dintre cei mai căutați criminali din România, prins în Germania - GermaniaMea.ro",
        "content": "La finele lui 1991, subiectul privind o crimă șocantă petrecută în București, ținea prima pagină a ziarelor din România, autorul fiind condamnat, în lipsă, la ani grei de închisoare și dat în urmărire internațională.\n\nAutorul, Kumarasamy Navaneethan, cetățean originar din Sri Lanka, a fost pentru mult timp pe lista celor mai căutați criminali din România, după ce a ucis un alt cetățean străin. Victima a fost înfășurată într-un covor și aruncată în Lacul Morii din apropierea cartierului Crângași.\n\nAbia după aproape 33 de ani de la faptă, mai exact joi, 3 ianuarie 2024, srilankezul – acum ajuns la 52 de ani - a fost identificat și arestat în Germania, într-un orășel turistic din landul Renania de Nord-Westfalia.\n\n„La data de 3 ianuarie a.c., ora 21:45, în urma schimbului de informaţii realizat de Biroul Sirene din cadrul Centrului de Cooperare Poliţienească Internaţională – I.G.P.R., cu Biroul Sirene Germania, a fost depistat, în localitatea Moers, Germania, un bărbat, de 52 de ani, din Sri Lanka, condamnat pentru săvârşirea infracţiunii de omor”, a anunțat Inspectoratul General al Poliţiei Române într-un comunicat de presă.\n\nSursa citată mai precizează că, la data de 14 octombrie 2013, Biroul Sirene România a introdus o semnalare în Sistemul de Informaţii Schengen pe numele bărbatului, cetăţean srilankez, solicitându-se arestarea acestuia în vederea predării, în baza unui mandat european de arestare emis de către Tribunalul Bucureşti, pentru săvârşirea infracţiunii de omor.",
        "label": "Germania"
    },
    {
        "title": "Decizie de ultim moment a muncitorilor în construcții din Germania - GermaniaMea.ro",
        "content": "Situaţia în sectorul construcţiilor de locuinţe din Germania se menţine tensionată!\n\nÎncă de la începutul acestui an, sindicatul muncitorilor din construcţii din Germania a cerut majorări salariale de peste 20% pentru mulţi dintre cei 930.000 de membri ai săi.\n\nDoar că analiștii au avertizat că o astfel de creştere poate trezi inflaţia şi întârzia decizia Băncii Central Europene din a începe să reducă dobânzile de politică monetară pentru zona euro. De atunci, „focul nemulțumirilor” a tot ars mocnit, astfel că, o parte a muncitorilor din construcţii din Republica Federală se pregătește pentru o acţiune de protest care va avea loc săptămâna aceasta, informează ndr.de.\n\nAstfel, cea mai mare economie din Europa va trebui să se confrunte cu prima grevă din ultimii 17 ani a lucrătorilor din construcţii care cer salarii mai mari. Sindicaliștii din landul Saxonia Inferioară au declanșat protestul de luni, după ce angajatorii au respins o propunere salarială venită de la un mediator independent. Alți angajați de pe anumite şantiere din alte landuri s-au alăturat grevei marţi, iar sindicatul analizează posibilitatea de a declanșa un protest la nivel naţional.\n\nEscaladarea conflictului de muncă riscă să provoace întârzierea unor mari proiecte de infrastructură, precum şi a construirii de locuinţe private, dacă se va extinde şi va deveni un protest îndelungat. Acest lucru vine și în contextul în care anulările din sectorul german al construcţiilor de locuinţe sunt în creştere. Potrivit unui sondaj ifo, una din cinci companii din domeniul construcțiilor din Bundesrepublik (19,6%) a raportat comenzi anulate.\n\nMediatorul independent Rainer Schlegel a decis că lucrătorii din construcţii ar trebui să primească un plus de 250 de euro pe lună, jumătate din solicitarea iniţială a sindicatului, care viza o majorare salarială de 500 de euro pe lună. De asemenea, el a recomandat o majorare salarială de 4,15% în landurile din vestul Germaniei şi una de puţin sub 5 procente pentru landurile din estul țării.\n\n„Angajatorii au avut o şansă, dar nu au fost de acord cu decizia mediatorului”, a informat IG Bau într-un comunicat dat publicității. Potrivit IG Bau, în medie, un muncitor necalificat din construcții câștigă în jur de 2.220 de euro brut cu normă întreagă.\n\nO altă propunere, venită de la principalul organism de lobby al patronatului din construcţii, vizează majorarea salariilor acordate celor mai prost plătiţi angajaţi, până la 14 euro pe oră. Dar și acesta este sub suma de 14,38 euro pe oră propusă de mediator.\n\n„Mai ales acum, în vremuri economice dificile, mai ales în construcția de locuințe, greva este prematură”, a declarat negociatorul patronal, Uwe Nostitz.\n\nOrice încetare a lucrului în sectorul construcţiilor vine într-un moment delicat pentru Germania, ameninţând să afecteze o revenire modestă a economiei după un an de scădere.\n\nÎn plus, greva lucrătorilor din construcţii se adaugă unui şir de proteste în sectoarele transportului feroviar şi aerian , care au paralizat transportul în multe părţi ale Germaniei la începutul anului.\n\nOricum, perspectivele pentru piața imobiliară din Germania sunt sumbre. Numărul de proprietăți nou construite este în scădere. Anual în Germania, numărul acestora ar putea scădea cu 35% până în 2026 comparativ cu anul trecut. Experții în domeniul imobiliar au cerut insistent reducerea taxelor impuse de stat pentru locuințe.",
        "label": "Germania"
    },
    {
        "title": "Germania: Estimări privind costurile cu încălzirea în iarna 2024 - GermaniaMea.ro",
        "content": "Toamna și-a făcut simțită prezența, iar zilele cu temperaturi mai scăzute i-a determinat pe unii germani să se gândească, deja, cum va arăta iarna din punct de vedere al costurilor la încălzire, după ani de creștere a prețurilor!\n\nDupă invazia pe scară largă a Ucrainei de către Rusia în 2022 și criza energetică ulterioară, consumatorii s-au confruntat cu facturi mai mari.\n\nGermaniaMea.ro îți spune cât de mari vor fi costurile la gaze și energie electrică pentru lunile mai reci de anul acesta, din Bundesrepublik.\n\nConform celor mai recente date de pe piața de profil, facturile vor arăta bine pentru acea parte din populația Germaniei care utilizează petrol sau gaz pentru încălzire, comparativ cu iarna trecută.\n\nAvând în vedere schimbările de pe piețele en-gros de energie, costul combustibilului pentru încălzire a scăzut cu 23% de la an la an, în timp ce prețul gazelor naturale a scăzut în medie cu 6 procente, potrivit portalului de comparare a prețurilor Verivox, informează TheLocal.de.\n\nGazul a costat în medie 12,14 cenți pe kilowatt-oră în septembrie 2023, comparativ cu 11,41 cenți în acest an.\n\nReferindu-se la creșterea bruscă a prețurilor de acum doi ani, expertul Verivox Thorsten Storck a spus: „Prețurile gazelor sunt în prezent cu aproximativ 47% mai mici decât în ​​timpul crizei energetice. Acest lucru oferă o ușurare vizibilă pentru gospodăriile din Germania”.\n\nConsumatorii care acceptă noi contracte pot obține cele mai bune oferte. „Clienții noi, în special, pot cumpăra din nou gaz la prețuri de dinainte de criză”, a spus Storck.\n\nDesigur, cât de mari vor fi facturile la gaze ale consumatorilor depinde de câțiva factori precum cât de geroasă va fi iarna 2024, nivelul de utilizare a aparatelor de încălzire și tariful la gaz pe care l-au ales.\n\nExistă diferențe mari de preț în funcție de tariful convenit cu furnizorul.\n\nPotrivit experților, prețul mediu la gaz în tariful de bază al furnizorilor locali a scăzut de la 15,15 cenți/kWh în septembrie 2023 la 14,2 cenți/kWh în septembrie 2024. Deși prețul mediu al celei mai ieftine oferte pentru clienții noi a scăzut mai puțin în același perioadă de la 8,88 cenți/kWh la 8,75 cenți/kWh, costurile sunt încă cu aproximativ 38% mai mici decât cele ale aprovizionării de bază.\n\n„Clienții furnizorilor de gaze ar trebui, așadar, să verifice tariful actual și să-l compare cu ofertele la zi pentru clienții noi”, a spus Verivox.\n\nExperții în prețuri estimează că o gospodărie dintr-o locuință unifamilială cu un consum anual de 20.000 kWh poate economisi în prezent o medie de 1.091 de euro pe an prin trecerea de la furnizarea de bază locală la cea mai ieftină ofertă cu preț garantat.\n\nÎntre timp, utilizatorii de petrol se pot aștepta și la costuri de încălzire mai mici decât anul trecut. În timp ce păcura a costat în medie aproximativ 119 euro pe hectolitru în septembrie 2023, acesta costă în jur de 92 euro la începutul sezonului de încălzire 2024. Ceea ce înseamnă o reducere de preț de aproximativ 23%.\n\nUtilizatorii casnici sunt sfătuiți să acționeze acum pentru a profita la maximum de situația actuală înainte de intrarea în vigoare a majorărilor la taxa pe CO2.\n\nDe la 1 ianuarie 2025, costul unei tone de dioxid de carbon în Germania va crește cu 10 euro până la 55 euro. Cota din prețul CO2 pe litru de păcură se va ridica apoi la aproximativ 17 cenți.\n\nAcest lucru va avea un impact asupra consumatorilor, deoarece furnizorul le transferă de obicei prețurile mai mari ale CO2.\n\nComparativ cu 2024, costurile medii cauzate de taxa pe CO2 pentru o casă unifamilială cu un consum anual de 2.000 de litri de ulei de încălzire vor crește de la 287 euro la 350 euro pe an. Costurile suplimentare pentru o gospodărie cu un consum de gaz de 20.000 de kilowați-oră vor crește de la 194 euro în 2024 la 237 euro în 2025.\n\n„Taxa pe CO2” a fost introdusă pentru a încuraja protejarea mediului. Guvernul susține că veniturile suplimentare sunt reinvestite în măsuri de acțiune climatică.\n\nCum vor fi prețurile la electricitate?\n\nCând vine vorba de costurile cu energia electrică, recent a avut loc o scumpire, dar experții cred că acestea vor scădea din nou.\n\nLa sfârșitul lunii august, prețurile energiei electrice din Germania, care erau în scădere, au urcat brusc la cel mai ridicat nivel de la începutul anului.\n\nClienții trebuiau să plătească în medie 28 de cenți/kWh pentru un nou tarif de energie electrică la un consum de 4.000 de kilowați oră (kWh) pe an. Ultima dată când prețul energiei electrice a fost la acest nivel a fost pe 15 ianuarie.\n\nExperții o pun pe seama furnizorilor mai ieftini care își majorează temporar prețurile.\n\nCu toate acestea, este de așteptat ca prețul energiei electrice să scadă în lunile următoare.",
        "label": "Germania"
    },
    {
        "title": "Români, la un pas de a fi reținuți pe aeroporturile din Germania - GermaniaMea.ro",
        "content": "Sărbătorile de iarnă reprezintă una dintre perioadele când foarte mulți români, plecați prin țări străine, se întorc acasă, mânați de dorul de a petrece timp de calitate cu cei dragi.\n\nDin nefericire, tot ele reprezintă și momentul când mai mulți infractori români sunt reținuți de poliție la granițe după ce au săvârșit diferite fapte ilegale. Unii au căzut în plasa agenților în urma unor flagrante, iar alții au fost prinși când încercau să fugă/(pur și simplu) să plece din țările în care erau căutați de oamenii legii.\n\nAșa s-a întâmplat și în Ajun de Crăciun când un român de 34 de ani s-a prezentat în jurul orei 6.30 pe Aeroportul Dortmund pentru verificări pentru zborul spre București - România. Mai exact, duminică – 24 decembrie dimineața, când conaționalul le-a înmânat polițiștilor de frontieră cartea sa de identitate, cercetările au scos la iveală faptul că românul fusese dat în urmărire de autoritățile germane, potrivit aktuell.meinestadt.de.\n\nMotivul? În februarie 2023, Judecătoria Ahaus l-a condamnat pe român la o amendă de 45 de tarife zilnice a câte 50 de euro fiecare pentru conducere intenționată fără permis.\n\nDeoarece românul nu a plătit suma impusă și nici nu s-a predat pentru a face obiectul unor acuzații penale, procuratura din Münster a emis un mandat de arestare. În consecință, persoana condamnată a fost escortată până la prima secție de poliție federală.\n\nSoluția pe care românul a găsit-o a fost să sune un membru al familiei care i-a plătit suma solicitată, respectiv 2.680 de euro (inclusiv cheltuieli de procedură). Astfel, a reușit să evite șederea de 45 de zile într-o unitate de corecție și să-și continue călătoria spre casă.\n\nAlți doi români, care au zburat cu un avion venit, de data aceasta, din România în Germania, au fost și ei la un pas să fie reținuți de polițiștii federali. Pe 12 decembrie, în urma controlului efectuat asupra celor doi, oamenii legii au depistat că pe numele lor figurau mandate de arestare\n\nPe numele femeii în vârsta de 30 de ani era emis un mandat de arestare pentru furt, iar bărbatul de 52 de ani era căutat pentru obținerea de foloase necuvenite prin fraudă.\n\nFemeia a plătit amenda cerută de 481 euro și apoi și-a continuat călătoria, iar în cazul bărbatului nepotul i-a plătit amenda de 527,50 euro, astfel că românul și-a putut continua drumul.",
        "label": "Germania"
    },
    {
        "title": "Ploaia „sângerie” va afecta Germania în zilele următoare - GermaniaMea.ro",
        "content": "Ciclonul mediteranean care a lovit partea de est a Europei săptămâna trecută, inclusiv România, ajunge și în Germania, începând de joi seară și se va manifesta și la începutul weekendului, informează iamexpat.de, citând Serviciul Meteorologic German (DWD).\n\nDar, nu vă faceți griji, oricât de înfricoșător ar suna, „ploaia sângerie” este mai puțin distopică decât pare. Este un efect produs de un amestec de praf și ploaie din Sahara care va traversa în special partea de vest a Republicii Federale în zilele următoare.\n\nZona Renania de Nord-Westfalia va fi cea mai afectată, ceea ce înseamnă că aversele ar putea apărea de culoare roșu intens. În vest și nord, mercurul termometrelor este de așteptat să atingă între 20 și 24°C. Cu vânturile de pe uscat, va fi mai răcoare pe coastă, relatează DWD.\n\nLa astfel de temperaturi generoase pentru această perioadă a anului se adaugă și ploi răzlețe. În timpul zilei, un covor fin de praf saharian va acoperi cerul senin de vineri. Din cauza prafului se dezvoltă mai mulți nori înalți și, de asemenea, transformă cerul albastru senin în albastru-gălbui, uneori chiar portocaliu. Adesea pot apărea așa-numitele ploi sângerii – averse de culoarea roșu-maro amestecate cu praful saharian. Petele maro-gălbui de granule fine de nisip pe suprafețele netede se formează atunci când ploaia spală praful din aer.\n\n„Poluarea cu particule poate fi foarte mare. De la o concentrație de peste 100 de micrograme pe metru cub, praful din deșert poate irita căile respiratorii și simptomele alergice se pot agrava\", avertizează specialiștii.\n\nTemperaturile în Bundesrepublik sunt îmbietoare pentru această perioadă a anului – minime de 16° Celsius și maxime de 24 până la 28 de grade în unele zone de sud și est. În rest, în nord - 15 până la 22 de grade.\n\nCirculaţia aerului, predominant sud-vestică, va favoriza avansul dinspre nordul Africii a unei mase de aer încărcată cu particule de praf de origine sahariană care a început în sud estul Europei și va continua să se manifeste în partea de vest a continentului. Această masă de aer va fi deasupra Germaniei joi (2 mai) după-amiaza și în prima parte a zilei de vineri (3 mai).\n\nVineri seara, în unele zone din vestul Germaniei vor fi și ploi abundente, cu tunete și fulgere. Vremea se va răci considerabil spre deosebire de timpul zilei – 8 - maxim 14°C. În zonele muntoase, temperaturile pot atinge și maxime de doar 3 grade Celsius.\n\nDepunerile de praf vor putea fi observate în zonele şi în intervalele în care va ploua.\n\nMedicii spun că persoanele care au afecțiuni respiratorii sunt primii care sunt afectați de praful saharian.\n\n„Pacienții cu astm, cu bronșită sunt mult mai sensibili la orice schimbare a calității aerului. Aceste persoane cu risc trebuie să evite să iasă din casă când sunt anunțate astfel de atenționări. Dacă însă activitățile impun ieșirea din casă, pacienții trebuie să aibă la ei medicația de rezervă și să o folosească așa cum le-a fost prescrisă de medic. Masca nu e o soluție, deoarece particulele sunt foarte fine și pot depăși acest filtru”, avertizează specialiștii.\n\nPotrivit DWD, sâmbătă cerul va fi parțial înnorat, cu averse și furtuni care se dezvoltă în vest și sud-vest pe parcursul zilei, dar și în est. Șansele ca praful saharian să-și mai facă apariția se diminuează. Ploaia și norii se vor deplasa dinspre sud spre centru în timpul zilei, iar maximele vor fi cuprinse între 17 și 22 °C.\n\nDuminică, vremea se menține mohorâtă, cu ploi și nori în nord, în timp ce în est și sud-est va fi senin. Aici maximele vor fi cuprinse între 18 și 24 de grade.\n\nPraful saharian se pare că afectează serios obiectivele ambițioase ale Germaniei privind producția de energie alternativă, mai ales cea solară, la care mulți nemți au aderat. De altfel, ​​electricitatea furnizată de panourile solare instalate în propriul balcon este în plină expansiune (după cum GermaniaMea.ro a arătat AICI ).\n\n„Acest fenomen meteorologic este ceva la care cu siguranță trebuie să fim atenți acum”, a spus un comerciant neamț cu produse generatoare de energie solară pentru montelnews.com. Germania are în prezent 85 GW de capacitate instalată, care ar putea crește la 400 GW până în 2040.\n\n„Am văzut scăderi de 30-40% din producție în zilele cu praf greu din Sahara.”\n\nAlexander Stauch, șeful de marketing al serviciului elvețian de meteorologie Meteomatics, a spus că vor exista „mai multe” astfel de episoade în viitor și că e posibil să aibă un „impact mai puternic”, având în vedere „cantitatea mai multă de energie solară din rețea”.",
        "label": "Germania"
    },
    {
        "title": "Cum afectează schimbările climatice gustul berii germane? - GermaniaMea.ro",
        "content": "În ultima perioadă, consumatorii de bere au parte de vești tot mai puțin plăcute – de la scumpiri anunțate încă de la începutul anului (vezi AICI ), la vânzări foarte slabe în primul semestru din 2023 (așa cum GermaniaMea.ro a detaliat AICI ).\n\nAlții, în schimb, își pun speranțele în berea sub formă de pulbere, cu scopul de a reduce emisiile de carbon (vezi AICI ).\n\nAcum, recoltele reduse de hamei din Germania și din alte țări europene continuă șirul veștilor proaste pentru iubitorii de bere în mai multe moduri. Un studiu condus de Global Change Research Institute al Academiei Cehe de Științe și publicat în revista Nature Communications a constatat că încălzirea globală cauzată de schimbările climatice schimbă deja gustul și calitatea berii în Europa, informează iamexpat.de.\n\nCercetătorii care au efectuat studiul prevăd că producția de hamei în Europa va scădea cu între 4 și 15% până în 2050, dacă fermierii nu își adaptează practicile la perioade lungi de vreme caldă și uscată. Oamenii de știință au descoperit că schimbările climatice determină scăderea calității berii prin coacerea hameiului cu aproximativ 20 de zile mai devreme, comparativ cu perioada dinainte de anul 1994.\n\nÎn Germania, cel mai mare producător mondial de hamei, randamentele medii au scăzut deja cu 19,1% în Spalt, Bavaria, cu 13,7% în Hallertau, tot în Bavaria, și cu 9,5% în Tettnang, Baden-Württemberg.\n\nLa acest lucru se adaugă și faptul că specialiștii estimează că până în 2050, conținutul de acid alfa al hameiului - care conferă berii aroma sa amăruie, specială - va scădea și cu 20 până la 31%.\n\nAu fost deja observate reduceri semnificative la recoltele recente. Cercetătorii atribuie această situaţie în special creşterii temperaturilor şi nivelului mai redus de precipitaţii.\n\nÎn acest sens, echipa internaţională care a realizat studiul a recomandat adoptarea unor „măsuri imediate pentru adaptare\" şi luarea în considerare a extinderii zonelor necesare pentru cultivare.\n\nCosturile de producție vor face berea mai scumpă\n\nDeoarece fermierii din Germania și Europa vor trebui să investească mai mult timp și bani pentru a crea mediul potrivit pentru un randament productiv de hamei, prețul berii va crește probabil.\n\nCu toate acestea, fermierul bavarez de hamei Andreas Auerhammer a subliniat pentru The Guardian că schimbarea metodelor de producție nu este cel mai important factor atunci când vine vorba de modul în care schimbările climatice vor crește costul berii, ci creșterea costului energiei care utilizează combustibili fosili.\n\n„Hameiul din interiorul unei beri nu costă la fel de mult precum capacul sticlei”, a spus Auerhammer.\n\nCultivatorul de hamei a conceput un sistem de irigare pentru a hrăni hameiul în momente cruciale.\n\nDeşi studiul a fost criticat parţial de specialişti locali în cultivarea hameiului, unii au observat o schimbare în ceea ce priveşte conţinutul de acid alfa.\n\n„Acest lucru este în conformitate cu experienţa noastră personală\", a declarat Erich Lehmair de la Asociaţia Cultivatorilor Germani de Hamei (HVG Germania). Thomas Raiser, directorul general al celui mai mare comerciant de hamei din lume, BarthHaas, crede cu fermitate că noile soiuri şi metode de cultivare vor face posibilă menţinerea competitivităţii în cultivarea hameiului în sudul Germaniei.",
        "label": "Germania"
    },
    {
        "title": "Hitzefrei sau când e prea cald să lucrezi în Germania? - GermaniaMea.ro",
        "content": "Cu temperaturi de până la 36°C, așteptate în aceste zile în anumite părți ale Germaniei, și din cauza faptului că multe locuri publice nu au aer condiționat, școlile și angajatorii pot declara hitzefrei (tradus literalmente „fără căldură” sau „fără căldură la locul de muncă”), ceea ce înseamnă că elevii sau angajații își pot lua restul zilei liber din cauza căldurii excesive.\n\nÎn principiu, angajatorii din Germania sunt liberi să decidă când situaţia devine insuportabilă pentru angajații lor în ceea te priveşte căldura. Astfel, compania ar putea declara un hitzefrei ori de câte ori consideră că a fost atins nivelul „insuportabil”. Cu toate acestea, există câteva recomandări cuprinse în Codul civil german pe care angajatorul ar trebui să le respecte.\n\nIată ce e bine de știut...\n\n[Acest articol este realizat de GermaniaMea.ro – un site pentru românii care caută de muncă în Germania .]\n\nÎn primul rând, hitzefrei nu este un concept nou, o versiune a acesteia datează din 1892, când a fost emis un decret ministerial în Prusia. În prezent, angajatorul este liber să hotărască când este prea cald, deoarece nu există un cadru legal pe care angajatorii să-l urmeze atunci când simt că trebuie să închidă computerul și să meargă să înoate într-un lac.\n\nTotuși, legislația muncii prevede anumite recomandări pe care angajatorii ar trebui să le respecte în cazul temperaturilor ridicate. Reglementările la locul de muncă stipulează că temperatura camerei nu trebuie să depășească 26°C pentru a proteja sănătatea.\n\nDacă temperatura ambientală depășește 30°C, angajatorul este obligat să ia măsuri de protecție a angajaților. Acest lucru se aplică nu numai celor din birouri, ci și celor care lucrează în magazine, depozite, ateliere.\n\nDacă temperatura aerului din încăpere depășește +35°C, camera nu este potrivită ca zonă de lucru fără măsuri tehnice (de ex. dușuri industriale cu aer, pulverizări de apă), măsuri organizatorice (ex. timp de respiro pentru revigorare) sau echipament personal de protecție (ex. îmbrăcăminte de protecție împotriva căldurii), așa cum este cazul când se lucrează în medii cu temperaturi ridicate.\n\nCu alte cuvinte, șefii trebuie să își proiecteze locurile de muncă în așa fel încât să fie evitate pericolele pentru sănătate. Sistemele de aer condiționat, ventilatoarele și jaluzelele pot face camerele mai prietenoase cu mediul.\n\nÎn mod alternativ, angajatorul poate oferi un loc mai răcoros pentru lucru. Persoanele care lucrează în aer liber ar trebui să stea la umbră și să bea suficientă apă.\n\nPe o vreme toridă, așa cum a fost în iunie 2019, unii angajații rutieri din Renania de Nord-Westfalia care începeau, de obicei, programul de muncă la ora 6:45, au preferat evite momentele cu soare dogoritor și s-au pus pe treabă mai devreme, de la ora 4:45. Locurile de muncă precum cantinele și camerele de prim ajutor de la locurile de muncă trebuie să aibă temperaturi care să fie benefice pentru sănătate (și nu prea încălzite). Dacă angajații au îngrijorări, ar trebui să discute cu șefii lor pentru a vedea ce se poate face pentru a ajunge la un consens.\n\nCe se întâmplă în școli?\n\nNu a mai existat nicio reglementare la nivel național pentru școli cu privire la momentul în care elevii ar trebui să fie trimiși acasă din cauza căldurii din 1999, relatează FAZ. În schimb, fiecare stat federal decide singur. În Baden-Württemberg, Renania de Nord-Westfalia, Renania-Palatinat, Berlin și Hesse, individual, șefii fiecărei școli iau decizia potrivită în acest context. Unele școli, de exemplu, din Renania de Nord-Westfalia au ales în 2019 să scurteze zilele pentru elevi din cauza căldurii extreme.\n\nDeoarece clădirile școlilor diferă în ceea ce privește construcția și locația, temperaturile pot varia. Hitzefrei se aplică doar dacă sunt afectate cursurile de temperaturile ridicate din sălile de clasă. De obicei, dacă temperatura ambientală ajunge la 25-27°C sau mai mult, școlile iau măsuri.\n\nDacă temperaturile sunt mai mari de 25C afară la umbră până la ora 10:00, conducerea școlii se poate gândi și la trimiterea copiilor acasă. Uneori, în loc de o zi liberă, profesorii aleg să mute lecțiile în locuri mai răcoroase sau să îi ducă pe elevi în excursii scurte.\n\nHitzefrei poate pune probleme familiilor cu copii mai mici, deoarece necesită un acord între cadrele didactice și părinți. Aceștia din urmă ar putea fi nevoiți să-și ia timp liber de la serviciu pentru a-și lua odraslele acasă.\n\nPe de altă parte, elevii din liceu nu beneficiază, de obicei, de o zi întreagă de hitzefrei decât dacă, de exemplu, există riscul unor ambuteiaje în sălile de clasă.\n\nProfesorii sunt sfătuiți ca lucrările de control (pentru toate nivelurile) să fie evitate în zilele în care căldura este prea mare.\n\nRecomandările medicilor germani pe timp de caniculă\n\nGermania a trecut recent peste un val de căldură cu temperaturi de până la 37°C, așa cum GermaniaMea.ro a redat AICI , dar e departe de infernul cu care se confruntă alte țări din Europa, mai ales din partea de sud, unde s-au atins și 48°C la umbră și se luptă cu incendiile de vegetație.\n\nChiar și așa, precauți din fire, medicii specialiști germani recomandă populației metode mediteraneene de a aborda canicula. Mai precis, preşedintele Federaţiei Medicilor din Serviciul de Sănătate Publică din Germania (BVA-GD), Johannes Niessen, a recomandat ca în Germania să se introducă siesta.\n\n„Când este cald, ar trebui să luăm în considerare metodele de revigorare din țările sudice - trezitul devreme, lucrul productiv dimineața și siesta la prânz – toate reprezintă un concept pe care ar trebui să-l adoptăm în lunile de vară” a declarat Niessen pentru Redaktionsnetzwerk Deutschland (RND), citat de TheLocal.de. „În căldură intensă, oamenii nu sunt la fel de eficienți ca de obicei”, a spus el. „Somnul slab în absența răcorii noaptea duce în plus la probleme de concentrare.”\n\nPrin urmare, este mai bine să amânați sarcinile complexe de lucru până la primele ore ale dimineții, a sfătuit medicul.\n\nCe este mai exact o siesta?\n\nAșa-numita siesta, somnul la amiază, este ceva specific Spaniei, așa cum sunt plajele frumoase și tapas (gustările). Când soarele arde - între orele 14 și 18 - oamenii obișnuiesc să ia o pauză de relaxare. Angajații din birouri fac pauze mai lungi, iar în majoritatea magazinelor sunt agățate semne cu „închis”.\n\nȘi chiar dacă acum există aer condiționat aproape peste tot în Spania, tradiția continuă. În timpul siestei, însă, foarte puțini spanioli în zilele noastre trag un pui de somn așa cum făceau înainte. Mai degrabă merg la sală sau la piscină, iau un prânz mai lung cu familia sau colegii sau pur și simplu se odihnesc și se relaxează.\n\nSingurul compromis este că trebuie să lucreze mai mult până seara. Dar multe firme oferă „zile intensive” în care angajații lucrează de la 8:00 la 15:00 în timpul zilelor toride de vară.\n\n„Siesta la căldură cu siguranță nu este o sugestie rea”, a scris ministrul german al Sănătății Karl Lauterbach pe Twitter, marți. El nu vede problema ca fiind una politică, ci ceva care ar trebui reglementat privat.\n\n„Angajatorii și angajații ar trebui să negocieze singuri acest lucru”, a spus ministrul Sănătății. „Din punct de vedere medical, cu siguranță are sens pentru multe profesii”.",
        "label": "Germania"
    },
    {
        "title": "Ce modificări fiscale aduce 2024 în Germania? - GermaniaMea.ro",
        "content": "Costul vieții în Germania a crescut, iar salariile nu țin pasul, ceea ce înseamnă că mulți oameni sunt mai atenți pe ce cheltuiesc. Așadar, cum vă vor afecta, anul viitor, modificările aduse unor aspecte fiscale precum impozitele, contribuțiile la asigurările de sănătate și bonusurile?\n\nGermaniaMea.ro vă oferă răspunsurile în articolul special dedicat. Iată despre ce este vorba...\n\nModificări la impozitul pe venit și alocația pentru copii\n\nLegea de compensare a inflației aduce o serie de modificări la ceea ce le va mai rămâne oamenilor în portofel după impozitare.\n\nIndemnizația fiscală de bază din Germania urmează să fie majorată de la 10.908 euro la 11.604 euro la 1 ianuarie 2024. Pentru cuplurile căsătorite, alocația crește la 23.208 euro. Aceasta înseamnă că orice venit sub această limită nu este supus impozitării.\n\nÎn ianuarie 2023, alocațiile pentru copii ( Kindergeld ) din Germania au fost majorate la 250 euro pe lună per copil. Este de așteptat să rămână așa și în 2024.\n\nScutirea de taxe pentru copii ( Kinderfreibetrag ), care garantează că venitul părinților rămâne neimpozitat până la o anumită sumă, urmează să fie majorată de la 6.024 euro la 6.384 euro în 2024.\n\nExistă și ajustări la suprataxa de solidaritate. Acest lucru a dispărut deja complet pentru aproximativ 90% dintre contribuabili în 2021. Pentru plătitorii rămași, limita de scutire va crește cu încă 587 euro din ianuarie 2024.\n\nPentru o analiză mai detaliată a cât veți lua după deducerile din salariu, consultați calculatorul Stiftung-Warentest .\n\nSalariul minim este în prezent de 12 euro pe oră, dar urmează să crească în două etape: la 1 ianuarie 2024, va ajunge la 12,41 euro brut pe oră și un an mai târziu la 12,82 euro. În unele sectoare, există salarii minime obligatorii care sunt deja mai mari decât salariul minim general legal.\n\nCe se întâmplă cu limita de venit a mini-joburilor?\n\nCe trebuie să aibă în vedere minijoberii atunci când vine vorba de limita de câștig lunară? „Dacă se mărește salariul minim general, va crește și limita pentru minijob”, susține Minijob Centre pe site-ul său în perspectiva anului viitor.\n\nAcesta va crește de la 520 euro la 538 euro pe lună din ianuarie 2024, potrivit centrului de consiliere. „Limita anuală a câștigurilor va crește în mod corespunzător la 6.456 de euro”.\n\nGermania a introdus mini-joburile prima dată în 2002. Tot ce trebuie să știi despre legile din Republica Federală legate de „mini” și „midi-jobs” găsești AICI .\n\nRatele standard pentru venitul din șomaj pe termen lung și asistența socială vor crește din ianuarie 2024. Adulții singuri vor primi 563 euro pe lună – cu 61 euro mai mult decât înainte. Adulții care locuiesc cu un partener vor primi 506 euro, în loc de 451 euro anterior.\n\nCei care locuiesc cu persoane tinere în întreținere vor primi și mai mult, în funcție de vârsta copiilor lor. Părinții sau tutorii tinerilor cu vârsta cuprinsă între 15 și sub 18 ani vor primi 471 euro în viitor (anterior 420 EUR). Pentru copiii cu vârsta cuprinsă între 7 și 14 ani, ajutorul va crește de la 348 euro la 390 euro. Pentru cei mai mici copii, aceasta va crește de la 318 euro la 357 euro.\n\nSumele oferite elevilor pentru rechizite școlare vor crește cu aproximativ 12% - de la 116 euro la 130 euro în prima jumătate a anului școlar și de la 58 euro la 65 euro în a doua jumătate a anului școlar.\n\nSprijinul pentru rechizite face parte din așa-numitul pachet educațional pentru copiii, adolescenții și tinerii adulți care primesc Bürgergeld sau asistență socială sau ai căror părinți primesc supliment pentru copii ( Kinderzuschlag ) sau ajutor social pentru locuință ( Wohngeld ).\n\nÎn prezent, cuplurile din Germania pot primi alocație parentală până la un venit impozabil anual de 300.000 de euro. Dar această limită a fost stabilită să scadă la 150.000 de euro pentru cupluri, ceea ce înseamnă că cei care obțin un venit cumulat peste această limită nu vor primi alocație parentală.\n\nCu toate acestea, după multe critici, guvernul de coaliție a fost de acord să o reducă în două etape, mai întâi la 200.000 de euro și apoi la 175.000 de euro. Limita pentru părinți singuri - în prezent de 250.000 de euro - va fi redusă la 150.000 de euro.\n\nNimic nu se va schimba pentru părinții ai căror copii sunt născuți până la 31 martie 2024. Cu toate acestea, de la 1 aprilie 2024, noua limită de 200.000 euro se va aplica pentru cupluri și limita de 150.000 euro pentru părinții singuri. Noua limită de 175.000 euro se va aplica cuplurilor al căror copil se naște începând cu 1 aprilie 2025.\n\nSpre deosebire de Mutterschutz (concediul de maternitate), care este destinat exclusiv mamelor înainte și după nașterea copilului lor, Elterngeld a oferit o indemnizație de concediu plătit pe care ambii părinți o puteau împărți între ei după cum doreau. Sunt disponibili până la 1.800 euro pe lună pentru a recupera câștigurile pierdute.\n\nCei care se delectau cu un mic-dejun la cafenea și/sau restaurant, se preconizează o schimbare majoră în 2024. Asta pentru că guvernul german a decis să revină la valoarea de TVA de 19% de la 7%.\n\nTaxa a fost redusă ca măsură împotriva creșterii inflației din cauza crizei energetice. Costul unei mese în oraș a crescut deja semnificativ - așa că acesta va fi o altă lovitură pentru portofelele locuitorilor din Germania și va afecta și proprietarii de restaurante.\n\nFără plafonări de prețuri la energie\n\nPlafonările aplicate de autoritățile germane ale prețurilor la energie electrică și gaze urmează să expire la sfârșitul anului 2023. Bundestagul a votat inițial prelungirea programului până la sfârșitul lunii martie 2024. Dar guvernul a decis să pună capăt mai devreme decât era planificat, după ce o hotărâre a unei curți superioare a schimbat planurile de cheltuieli.\n\nAsta pentru consumatori înseamnă că facturile lor de energie cresc de la limita actuală de 0,40 euro/KwH pentru electricitate și 0,12 euro/KwH pentru gaz. Totuși, va depinde de tarifele și consumul individual al gospodăriilor.\n\nLa ce majorări de prețuri să te aștepți la încălzire în această iarnă găsești AICI .\n\nPrime de asigurare mai scumpe pentru autovehicule\n\nPrimele de asigurare pentru autovehicule vor crește cu cel puțin 10% în 2024, potrivit Centrului central de consiliere pentru consumatori ( Verbraucherzentrale ) din Germania.\n\nMotivul principal îl reprezintă faptul că tarifele privind reparațiile au crescut din cauza inflației ridicate. Merită făcută o comparare a prețurilor de la diferiți furnizori din cauza concurenței dure. Dacă prețurile cresc, consumatorii au un drept special de reziliere la patru săptămâni de la primirea notificării.\n\nContribuțiile suplimentare la asigurări de sănătate pot crește\n\nDe la începutul anului 2024, contribuțiile suplimentare pentru asigurări legale de sănătate vor putea crește cu 0,1% în Germania. Mișcarea va aduce aceste contribuții la cea mai mare rata de până acum, de 1,7%.\n\nÎn prezent, contribuțiile obligatorii de asigurări de sănătate sunt stabilite la 14,6%, iar contribuțiile suplimentare (care sunt stabilite de asigurator) pot fi de până la 1,6%.\n\nNu orice asigurător alege să perceapă contribuția suplimentară maximă stabilitate de stat. De exemplu, Techniker Krankenkasse percepe în prezent 1,2%, în timp ce Barmer percepe 1,5%.\n\nAsta înseamnă că nu toată lumea cu asigurări legale de sănătate va vedea o creștere a costurilor anul viitor, dar este posibil ca unii asigurători să opteze pentru venitul suplimentar.\n\nPentru cei care au un loc de muncă, ar putea însemna că un plus de 0,05% din salariu ar merge către asigurările lor de sănătate - în valoare de 5 cenți la 100 de euro câștigați - cu celelalte 0,05% acoperite de angajatori.\n\n​ Pragurile de venit pentru asigurările de sănătate și pensii se majorează\n\nMajoritatea angajaților din Germania plătesc automat asigurările legale de sănătate și contribuțiile la pensie din salariu - dar există excepții pentru cei cu venituri mai mari.\n\nÎn 2024, salariul la care angajații pot renunța la asigurarea legală de sănătate va crește la 69.300 euro pe an de la actualul 66.600 euro. Asta echivalează cu un salariu lunar de 5.775 euro înainte de impozitare.\n\nAșa-numitul „ Beitragsbemessungsgrenze ” – care limitează cât din venitul dumneavoastră să fie folosit pentru a calcula asigurarea de sănătate – va crește, de asemenea, la 62.100 euro în 2024, de la 59.850 euro în 2023. Deci, dacă câștigați 65.000 euro pe an, de exemplu, asigurarea dvs. va fi calculată doar ca procent din 62.100 euro, și nu din salariul dvs. integral.\n\nUn sistem similar este utilizat pentru a calcula contribuțiile la pensie: acestea sunt calculate ca procent din venitul dvs., dar numai până la o anumită sumă.\n\nÎn 2024, această sumă va fi de 7.450 de euro pe lună în fostele state est-germane și de 7.550 de euro în statele vestice.",
        "label": "Germania"
    },
    {
        "title": "Cum combate Germania singurătatea ca efect al pandemiei de Covid? - GermaniaMea.ro",
        "content": "Pandemia de coronavirus a accentuat anumite probleme ale individului, precum singurătatea și izolarea socială, trăiri care existau deja, dar publicul a fost mai puțin conștient de ele. Odată cu virusul care a schimbat lumea, sentimentul de singurătate a căpătat alte forme și altă amploare atât în rândul tinerilor, cât și a vârstnicilor.\n\nPentru că astăzi timpul este o resursă esențială, cu toții ne dorim să facem cumpărăturile repede și să stăm cât mai puțin la casele de marcat. În schimb, unele supermarketuri germane au introdus „case pentru stat de vorbă” în încercarea de a combate singurătatea.\n\nAcestea sunt concepute pentru persoanele care nu se grăbesc și se bucură să mai schimbe două vorbe, a informat ziarul german Bild am Sonntag, potrivit TheLocal.de.\n\nAsta chiar dacă, așa cum GermaniaMea.ro a evidențiat AICI , discuțiile irelevante sunt printre situațiile care îi enervează la culme pe nemți.\n\n„ Ratschen ” este termenul bavarez pentru a avea o discuție sau un „chinwag” și exact asta sunt invitați să facă oamenii dintr-un supermarket Edeka din Memmingen, Bavaria, la o casă de marcat dedicată, care este deschisă de luni până joi de la 9:00 la 11:00.\n\nInițiativa, programată să se întindă pe parcursul a 12 săptămâni, a fost determinată de pandemie, ceea ce a făcut ca oamenii să se simtă din ce în ce mai izolați, unii încă suferind consecințele acesteia. Potrivit unui studiu UE, nivelul fenomenului de singurătate a crescut la 25% în timpul pandemiei, de la 12% anterior.\n\nAici intervine Ratschkasse , care facilitează accesul persoanelor singure la mai multă socializare cu ceilalți. Acest lucru este deosebit de important, având în vedere legătura dintre singurătate și sănătatea precară: singurătatea crește riscul de depresie, hipertensiune arterială, accident vascular cerebral, diabet și demență.\n\n„Este opusul acelor case de auto-scanare pe care le considerăm cu adevărat îngrozitoare”, a spus ea.\n\nBineînțeles că inițiativa nu este pentru toată lumea, dar pentru alții, în special pentru unele persoane în vârstă, poate fi un colac de salvare. Mersul la supermarket poate fi singura dată când văd sau vorbesc cu alți oameni.\n\n„Bună ziua! Ce faceți? Cum vă simțiți azi?\" – „Soarele strălucește, bucură-te de el!\" – „Știi câte grade sunt astăzi?\" – „Mâine ar trebui să plouă\", cam așa decurge o conversație între un cumpărător și un casier dispus să-ți însenineze, astfel, ziua.\n\nIar supermarketul Edeka nu este singurul magazin care și-a propus să combată singurătatea în acest mod. Un alt supermarket din Schweinfurt din Bavaria derulează o inițiativă similară – numită „ Plauderkasse ” (o casă pentru discuții) de câteva luni.\n\n„Feedback-ul a fost fantastic”, a declarat proprietarul Marius Hoechner pentru ziarul regional german Merkur, adăugând că dorește să facă din aceasta o inițiativă pe termen lung.\n\nO astfel de casă de marcat este deschisă o dată pe zi timp de patru ore, uneori chiar și mai mult.\n\nÎncetinirea procesului de la casa de marcat poate că nu pare o modalitate logică prin care magazinele să facă profit, dar cu siguranță pare să aibă sens, așa că e posibil să vedem tot mai multe astfel de unități de plată deschizându-se în viitor.",
        "label": "Germania"
    },
    {
        "title": "„Mica Românie” din Germania! - GermaniaMea.ro",
        "content": "Într-o zi cu mare însemnătate pentru poporul român, 1 Decembrie – Ziua Națională a României , GermaniaMea.ro aduce în prim plan povestea unor români care, prin munca și seriozitatea lor, „au cucerit” o mică parte din rigida Germanie.\n\nSpaichingen din Republica Federală a devenit o adevărată comunitate românească. Primarul localității îi felicită pe conaționalii noștri pentru munca depusă, pentru că s-au adaptat rapid și contribuie semnificativ la dezvoltarea orașului.\n\nGermania este țara unde muncesc și își găsesc casă un număr record de străini - potrivit celor mai recente statistici, aproape un sfert din locuitorii Republicii Federale, adică 20,2 milioane, sunt imigranți la prima sau a doua generație. Este o creștere de 6,5% față de 2021.\n\nDin 2013 încoace, pe locul întâi în topul imigranților sunt sirienii, urmați de românii (peste 116.000 de persoane) și polonezi. Marea majoritate sunt români care fac cinste țării natale, dar și statului de adopție.\n\nSpre exemplu, un oraș din Germania, landul Baden-Württemberg, situat aproape de graniţele cu Elveţia şi Austria, se laudă cu o industrie foarte bine dezvoltată, în special cea auto (Mercedes, Porsche, Audi) şi cea farmaceutică, dar și cu românii săi.\n\nSpaichingen găzduiește doar 12.400 de locuitori, iar o proporție de 20% sunt români, în special din comuna Darova, un orășel german din județul Timiș. Au plecat imediat după 1990, şi-au cumpărat case, spaţii aici, s-au integrat foarte rapid şi au ajutat mult la dezvoltarea industriei locale.\n\n„Prosperitatea oraşului meu înseamnă munca lor. Bugetul nostru este de 44 milioane de euro anual. Majoritatea banilor provin din impozitele diferitelor companii, iar restul de 6% de la populaţie”, a declarat primarul Spaichingen, Hans Georg Schuhmacher, potrivit opiniatimisoarei.ro.\n\nCa loc de trai, orașul Spaichingen este considerat o alegere inspirata. În primul rând, pentru că se găsește mai mereu de lucru, mai ales în fabrici în domeniul metalurgic și medical, plus alte sectoare de activitate. Tocmai această diversitate a industriei și nivelul de performanță reprezintă un plus pentru orășelul de lângă Tuttlingen.\n\nÎn al doilea rând, pentru că este un oraș pentru familie, mulți români recunoscând că se simt in siguranță acolo, iar protecția sociala este de nivel înalt.\n\nȘi locuitorii din Spaichingen știu că vecinii lor sunt români și au numai cuvinte de laudă la adresa lor. Sunt apreciați pentru că se implică social și sunt văzuți de către localnici ca persoane serioase și harnice.",
        "label": "Germania"
    },
    {
        "title": "Hoți în Germania, prinși cu prada în România - GermaniaMea.ro",
        "content": "Unii românii, hoți prin vestul Europei, se întorc acasă, ori pentru a pune în practica tot ce „au învățat” ca niște infractori experimentați, ori pentru a dispărea după faptele „grele” săvârșite, crezând că așa scapă de consecințe.\n\nSiguri pe faptul că li se va pierde urma dacă se vor întoarce pe meleaguri natale, doi români au fost totuși prinși și reținuți după o infracțiune comisă în Germania, la începutul acestei luni.\n\n„Poliţiştii Serviciului de Investigații Criminale Vaslui și cei ai Secției 4 Poliție Rurală Huși au efectuat o operațiune de reținere a doi bărbați - Enache Alexandru Ionuț și Costin Sergiu Ionuț - cu vârstele de 30 și 35 de ani, din comuna Drânceni, județul Vaslui, bănuiți de săvârșirea infracțiunii de furt calificat petrecut în Germania la data de 4 noiembrie 2023. Cercetările au indicat că persoanele bănuite de comiterea infracțiunii ar fi sustras bunuri în valoare de peste 30.000 de euro dintr-o locuință”, informează un comunicat comun de presă.\n\nHoții au intrat destul de repede în atenția polițiștilor, dar și a specialiștilor din cadrul Direcției de Operațiuni Speciale, care i-au ascultat cu mare atenție cum se lăudau la telefon cu isprava lor, dând detalii importante despre acțiunile și locurile în care se află.\n\nPotrivit oamenilor legii, la data de 13 noiembrie 2023, au fost efectuate patru percheziții domiciliare, unde s-au descoperit și ridicat toate bunurile sustrase, prejudiciul fiind recuperat în totalitate.\n\n„În aceeași zi, ca urmare a administrării probatoriului, polițiștii au luat, față de cei 2 bărbați, măsura reținerii, pentru 24 de ore. Pe 14 noiembrie 2023, aceștia au fost prezentați judecătorului de drepturi și libertăți din cadrul Judecătoriei Huși, care a dispus măsura arestării preventive, pentru 30 de zile”, au transmis reprezentanții IPJ Vaslui.\n\nCum decizia instanței li s-a părut prea aspră, cei doi indivizi au contestat măsura arestării preventive, dispusă de Judecătoria Huși. Pe parcursul întregului proces penal, persoanele cercetate beneficiază de drepturile și garanțiile procesuale prevăzute de Codul de Procedură Penală, precum și de prezumția de nevinovăție.",
        "label": "Germania"
    },
    {
        "title": "Tot ce se schimbă în decembrie 2023, în Germania - GermaniaMea.ro",
        "content": "Sfârșitul de an se apropie cu pași repezi și vine la pachet cu tot felul de provocări. Dacă pentru mulți decembrie reprezintă luna cadourilor și a reuniunilor de familie cu ocazia sărbătorilor de iarnă, pentru alții poate reprezenta o lună a „surprizelor” mai puțin plăcute, dar previzibile, cu tot felul de bilanțuri personale și dorințe.\n\nDe la un nou mers al trenurilor și facturi mai mari la utilități până la termene limită cu ocazia Crăciunului și informații noi pe eticheta pentru vin, iată câteva schimbări importante care au loc în Germania în ultima lună din 2023.\n\n*Detalii despre toate modificările - în articolul pregătit de GermaniaMea.ro, un site pentru românii care caută de muncă în Germania .*\n\nPe măsură ce se apropie sfârșitul anului, mulți chiriași din Germania urmează să primească facturile la utilități. Dar anul acesta ar putea fi un șoc, deoarece au fost luate în considerare creșterea prețurilor la energie în 2022.\n\nChiriașii care nu își primesc factura de utilități pentru 2022 până după 31 decembrie 2023 au noroc: proprietarii nu mai au voie să ceară plăți suplimentare decât dacă întârzierea nu este din vina lor.\n\nVă recomandăm să verificați îndeaproape factura și să vă consultați cu un grup de asistență al chiriașilor dacă aveți întrebări.\n\nNoul orar al trenurilor de lungă distanță începe din 10 decembrie. Există câteva vești bune pentru călători - vor exista mai multe servicii feroviare între Berlin și München, precum și Hamburg și Magdeburg. În plus, vor fi folosite mai multe trenuri pe rutele Berlin - Wuppertal - Köln, Magdeburg - Schwerin - Rostock și Nürnberg - Jena - Leipzig. În unele cazuri vor fi adăugate și opriri suplimentare.\n\nÎn plus, conexiunile Berlin - Paris și Berlin - Bruxelles vor fi lansate în decembrie în cooperare cu Căile Ferate Federale Austriece (ÖBB). Inițial, trenurile de noapte vor circula trei zile pe săptămână.\n\nDe asemenea, unele prețuri vor crește și ele. Biletele flexibile vor costa cu aproximativ cinci procente mai mult. Prețul Bahncard 25 se va majora și el cu 3 euro, până la 62,90 euro pe an. Cu toate acestea, nu vor exista modificări la cele mai mici tarife disponibile și pentru Bahncard 50.\n\nUn lucru de reținut, însă, este că ar putea exista greve în săptămânile următoare din cauza divergențelor în curs dintre Deutsche Bahn și sindicatul mecanicilor de tren GDL, despre care GermaniaMea.ro a relatat AICI și AICI .\n\nOricine trimite scrisori sau pachete prietenilor și familiei din Germania ar trebui să aibă în vedere unele date importante.\n\nScrisorile trebuie trimise până pe 21 decembrie pentru a ajunge la timp de Crăciun, potrivit Deutsche Post. Pentru pachete, data limită este 20 decembrie.\n\nÎn afara Germaniei, nu există date sigure, dar este întotdeauna mai bine să expediați lucrurile mai devreme.\n\nÎntre timp, majoritatea sucursalelor Deutsche Post sunt deschise pe datele de 23 și 30 decembrie, dar vor fi închise în Ajunul Crăciunului și de Revelion (precum și în sărbătorile legale).\n\nApropo de sărbători, aveți în vedere faptul că în decembrie există câteva zile libere pentru angajați.\n\nZilele de 25 și 26 decembrie cad luni și marți anul acesta și acestea sunt sărbători legale la nivel național, la fel și ziua de Anul Nou (1 ianuarie).\n\nDe obicei, angajații și companiile își întrerup activitatea mai devreme de Ajunul Crăciunului și al Revelionului. Anul acesta cele două zile pică duminică, așa că majoritatea locurilor vor fi oricum închise. Cumpărați-vă mâncarea și băutura din timp, pentru a evita haosul din supermarketuri în ziua de sâmbătă, 23 decembrie!\n\nCopiii, profesorii și personalul de sprijin vor aștepta fără îndoială pauza lor festivă după un alt an plin. Ca întotdeauna, statele germane încep sărbătorile în momente diferite. De exemplu, școlile din Renania de Nord-Westfalia sunt în vacanță în perioada 21 decembrie - 6 ianuarie. Alte state încep perioada de odihnă puțin mai târziu.\n\nPare mult până departe, dar cel mai bine este să fiți pregătiți - pe 31 decembrie, zi cunoscută sub numele de sărbătoarea de Silvestru în Germania, nemții vor aprinde o mulțime de artificii, așa cum este tradiția.\n\nAșteptați-vă să le vedeți pe străzi și chiar aruncate de pe balcoane. Anul trecut, totul a luat o întorsătură aparte după ce grupuri de tineri s-au dezlănțuit aruncând cu petarde și rachete în mai multe cartiere din Berlin, iar scene similare au avut loc și în alte orașe. De asemenea, au aruncat cu petarde în polițiști și pompieri.\n\nPotrivit unui sondaj YouGov publicat în noiembrie, majoritatea oamenilor din Germania sunt împotriva folosirii artificiilor.\n\nDacă aveți animale de companie, asigurați-vă că stau liniștite pe parcursul nopții.\n\nCă tot veni vorba de a trece la alte schimbări - există vești bune pentru angajații din domeniul asistării medicale. Înainte de creșterea salariului minim la nivelul întregii țări în ianuarie, îngrijitorii vor primi mai mulți bani din decembrie. Salariul minim pe oră se majorează în funcție de calificarea avută:\n\nInformații noi pe eticheta de vin\n\nDin 8 decembrie, ar trebui să începeți să vedeți câteva informații suplimentare pe toate sticlele de vin din Germania. Asta pentru că, începând cu această dată, conform unei noi legi, valorile nutriționale și ingredientele trebuie menționate pe ambalajul băuturii.\n\nAcest lucru ar putea avea ca rezultat etichete mai mari sau să prezinte coduri QR.\n\nPlafonările prețurilor la energie electrică și gaze urmează să expire la sfârșitul anului 2023, asta deși Bundestag-ul a decis inițial să prelungească programul până la sfârșitul lunii martie 2024.\n\nTotuși, ministrul de Finanțe Christian Lindner a declarat recent într-un interviu acordat presei germane că subvențiile trebuie să „înceteze la sfârșitul anului”.\n\nAsta înseamnă că, cel mai probabil, consumatorii se vor confrunta cu facturi mai mari la energie, comparativ cu limita actuală de 0,40 euro per KwH pentru electricitate și 0,12 EUR per KwH pentru gaz.\n\nÎnghețarea prețurilor a fost introdusă anul trecut pentru a ajuta consumatorii și companiile să facă față creșterii tarifelor declanșate de războiul din Ucraina.\n\nGuvernul caută fonduri, deoarece a fost surprins de decizia Curții Constituționale, care a schimbat planurile bugetare ale coaliției. Decizia instanței a lăsat bugetul federal cu o gaură de 60 de miliarde de euro!\n\nDe la 1 decembrie, se va percepe o suprataxă de CO2 la taxa de drum, respectiv de 200 euro/tonă de dioxid de carbon. În viitor, costurile cu taxele vor fi compuse din patru părți: costurile de infrastructură, poluarea aerului, poluarea fonică și emisiile de CO2.\n\nInițial, această cerință de taxare se aplică numai camioanelor cu o greutate de 7,5 tone sau mai mult. De la 1 iulie 2024, ar trebui să se aplice și vehiculelor ceva mai mici, cu o greutate de 3,5 tone sau mai mult.\n\nGuvernul speră că aceste ajustări vor genera venituri suplimentare de 30,5 miliarde de euro între 2024 și 2027, care ar trebui rezervate investițiilor în transport.\n\nGigantul IT Google va începe să șteargă conturile inactive de la 1 decembrie. Inactiv în acest caz înseamnă că un cont nu a fost utilizat sau înregistrat timp de doi ani.\n\nFirma își propune să sporească securitatea, deoarece conturile neutilizate sunt mai vulnerabile la atacuri din cauza lipsei de autentificare cu doi factori. Înainte ca un cont să fie șters, Google va informa utilizatorul de mai multe ori prin trimiterea de notificări.",
        "label": "Germania"
    },
    {
        "title": "Cunoscut hair-stylist german, bătut cu bestialitate de un român - GermaniaMea.ro",
        "content": "Urmările unui caz de o violență ieșită din comun care a avut loc în Germania acum mai bine de un an și care are în prim-plan un român sunt reluate în prezent de presa din republica federală.\n\nEste vorba despre Andreas Pacha (66 ani), un celebru hair-stylist neamț, care se afla în drum spre casă de la salonul pe care-l deține în inima orașului Hanovra. Deodată, un bărbat fără adăpost s-a repezit brusc spre el și l-a lovit în mod repetat cu un lanț masiv de bicicletă. Potrivit Bild.de, atacatorul este un român, care avea 24 de ani la momentul respectiv, și care e acum judecat.\n\nZilele trecute, frizerul și agresorul au stat față în fața în Sala 137 a Tribunalului Regional Hanovra. Românul fără adăpost, Gabriel C., este acuzat de vătămare corporală gravă.\n\nTotul s-a întâmplat în octombrie, 2022, în jurul orei 21.00, când Andreas Pacha, alături de nevasta sa, s-au oprit la un magazin din apropierea casei lor, pe Brühlstrasse, după ce frizerul și-a terminat treaba la salon. Soția Ela a luat-o înainte, ca să verifice cutia poștală.\n\nLa ieșirea din magazin „fără niciun avertisment, acest om a venit spre mine, a țipat și m-a lovit”, a povestit frizerul. Pacha a căzut la pământ. „M-am întins pe spate ca un gândac, întinzându-mi picioarele, ca să mă protejez”. Forța loviturilor a făcut ca tălpile pantofilor să fie rupte și să zboare efectiv. „Am crezut că voi muri și am renunțat mental la viață”, a spus Pacha.\n\nSoția lui Andreas Pacha a avut prezența de spirit să-l filmeze pe agresor în momentul în care i-a atacat soțul. Imaginile sunt grăitoare și greu de privit.\n\nNorocul hair-stylistului a fost că un bărbat de 30 de ani, care a observat atacul, a avut curajul să intervină și să-l imobilizeze pe atacator până la venirea poliției. Oamenii legii l-au reținut și l-au dus pe bătăuș la secție, unde etilotestul a arătat că era foarte beat - 2,52mg/l alcool pur în aerul expirat.\n\nDupă o noapte de arest, românul a fost eliberat. Interesant e că n-a dat bir cu fugiții și s-a prezentat săptămâna trecută, miercuri - 13 decembrie, la proces.\n\n„Avea glugă, a venit drept spre mine, apoi a scos lanțul bicicletei și m-a lovit cu el din nou și din nou. Loviturile veneau de sus, din lateral. Pur și simplu nu s-a oprit, chiar și când am căzut și m-am întins pe spate. Probabil am fost lovit de 40 de ori. Doar atunci când trecătorii au intervenit s-a retras”, a descris Andreas Pacha momentul atacului, încă afectat de incident.\n\n„Mi s-a stricat lucrarea dentară, un dinte era atât de slăbit încât a trebuit scos. Tratamentul încă nu este complet. Am avut și probleme psihologice, oamenii cu glugă îmi dau o stare de neliniște”.\n\nProcesul continuă, iar verdictul urmează să fie anunțat azi, 20 decembrie.",
        "label": "Germania"
    },
    {
        "title": "Germania, sub presiunea grevelor de avertisment în industriile cheie - GermaniaMea.ro",
        "content": "Cel mai mare sindicat din Europa, IG Metall, a declanșat azi mai multe greve de avertisment în anumite puncte nevralgice din Germania, informează TheLocal.de.\n\nAstfel, 3,9 milioane de angajați din industria electrotehnică și industria metalurgică din Republica Federală au fost chemați să susțină acest demers pentru a pune presiune pe angajatori în vederea majorării salariilor cu 7% și 170 de euro în plus pentru cei aflați la început.\n\nTotul a început azi de dimineață, începând cu ora 2:00 (01:00 GMT), odată cu schimbul de noapte, zi când se marchează și sfârșitul unei perioade de armistițiu care însoțește negocierile colective. IG Metall spune că încearcă să atenueze lovitura financiară cu care angajații din sectoarele cheie - electrotehnică și metalurgică – din cea mai mare economie a Europei se confruntă din cauza inflației.\n\n„Oferta salarială a angajatorilor este insuficientă”, a declarat Knut Giesler, șeful echipei de negocieri a IG Metall din statul Renania de Nord-Westfalia, adăugând că „prima creștere a salariului ar trebui să vină înainte de iulie 2025”, data sugerată de angajatori în negocierile blocate asupra unui nou contract colectiv.\n\nCreșterea de 3,6% pe o perioadă de 27 de luni oferită de asociațiile patronale este considerabil mai mică decât cea de 7% solicitată de IG Metall – o cerere criticată de companii ca fiind nerealistă pe fondul încetinirii generale a industriei germane.\n\nÎn replică, angajatorii motivează că nivelurile de producție și comenzile scăzute înseamnă că nu sunt posibile salarii mai mari. De asemenea, Asociația Angajatorilor Gesamtmetall a avertizat că grevele ar putea crea așteptări nerealiste printre angajați.\n\n„Având în vedere că situația economică se deteriorează aproape săptămânal, sindicatul ar trebui să fie interesat de o încheiere rapidă a negocierilor,” a declarat Stefan Wolf, președintele Gesamtmetall, pentru site-ul T-Online.\n\nPe 5 noiembrie, IG Metall și angajatorii din industria metalurgică și electrică din Saxonia-Anhalt și Turingia intră în negocieri.\n\nTrei uzine VW din Germania urmează a fi închise\n\nDemonstrațiile de azi au însoțit discuțiile pe salariu de la fabrica Volkswagen din orașul Osnabrück, nord-vestul Germaniei, dar și din Kiel și Hanovra, care sunt acoperite de contractul colectiv de salarizare pentru sectorul metalurgiei. Managementul VW a anunțat luni seară planuri de închidere a trei fabrici din Germania și de reducere a activității în restul unităților, precum și concedierea a zeci de mii de angajați.\n\nRestructurarea ar marca prima închidere de fabrici germane din istoria de 87 de ani a companiei. Grupul are 10 uzine și circa 300.000 de angajați pe teritoriul Germaniei.\n\n„Nu mai putem continua ca înainte. Uzinele din Germania nu sunt suficient de productive şi costurile noastre sunt în prezent cu 25% – 50% mai ridicate decât am planificat, ceea ce înseamnă că unităţile din Germania sunt de două ori mai scumpe decât cele ale concurenţei”, a declarat Thomas Schaefer, director responsabil în cadrul VW.\n\nȘi compania Porsche AG, deținut majoritar de Volkswagen, s-a alăturat valului de greve din industriile cheie ale Bundesrepublik. Angajații Porsche de la fabrica din Stuttgart cer și ei majorări salariale într-un moment în care compania a anunțat recent că va reduce rețeaua de dealeri din China, din cauza cererii slabe, și a semnalat reduceri de costuri de miliarde de euro.\n\nVolkswagen a semnalat pentru prima dată în septembrie, așa cum GermaniaMea.ro a prezentat AICI , că ia în considerare închiderea unor uzine germane, însă analiștii au rămas sceptici având în vedere opoziția puternică din partea politicienilor și a sindicatelor.",
        "label": "Germania"
    },
    {
        "title": "Consumul de cafea a întrecut toate așteptările în Germania - GermaniaMea.ro",
        "content": "În timp ce prețul alimentelor continuă să crească în republica federală, germanii sunt pentru totdeauna loiali unui singur produs - Kaffee . Iar anul trecut, consumul acestei băuturi a întrecut toate așteptările, potrivit iamexpat.de.\n\nÎn iulie 1908, o casnică de 35 de ani din Dresda, mamă a doi copii, a improvizat primul filtru folosind o hârtie absorbantă din caietul de școală al fiului ei și un recipient cu găuri. La fel ca toate invențiile simple, dar extraordinare, creația ei s-a născut din iritare și frustrare. Melitta Bentz își dorea să savureze o ceașcă de cafea fără să simtă zațul sau amăreala specifice cafelei din acea perioadă. În vara aceluiași an, ea a patentat invenția, care a și fost premiată la un târg din Leipzig. La scurt timp, a înființat propria companie care să-l producă. În anii ’30, filtrul original a fost schimbat (radical) cu altul în formă de con și un spațiu de filtrare mai larg, care seamănă cu ce știm noi azi. Firma s-a dezvoltat enorm în o sută de ani. Azi e condusă de strănepoții ei și se află în topul pieței de cafea.\n\nLa mai mult de 100 de ani mai târziu, un lucru e cert: germanii nu sunt înnebuniți după Wurst sau bere, ci după cafea.\n\nÎn 2022, germanii au băut mai multă cafea decât oricând, potrivit unui studiu de piață comandat de Asociația Germană a Cafelei. În medie, oamenii din Germania ajung să savureze patru cești de cafea în fiecare zi. Acesta este un salt considerabil față de perioada de dinainte de coronavirus, când oamenii obișnuiau să bea 3 căni și jumătate pe zi și, deși își iubesc Sprüdelwasser , cafeaua proaspăt prăjită a depășit atât apa minerală, cât și berea în ultimul an.\n\nCare e sortimentul preferat de cafea al germanilor?\n\nProvenită din zona subsahariană a Africii, germanii savurează din plin una din cele mai populare sortimente de cafea - „Togo”, adică „ zum Mitnehmen ”, care înseamnă „a lua la pachet”. Prevalența acestui Scheinanglizismus (pseudo-anglicism) nu este surprinzătoare, având în vedere ritmul în care republica federală consumă cafeaua în pahare de unică folosință - până la 320.000 pe an.\n\nConsumul de cafea în afara casei a crescut cu aproximativ 45% anul trecut, comparativ cu 2021, enorm de mult, deoarece, în timpul perioadelor de lockdown de pe timpul iernii, cauzate de pandemia de coronavirus, părea că singura bucurie la o scurtă plimbare era să savurezi pe drum un pahar de cafea „Togo”.\n\nPotrivit Asociației Germane de Cafea din Hamburg, creșterea consumului de băuturi în aer liber se datorează parțial și scăderii în popularitate a unei alte activități – lucrul de acasă. În 2022, tot mai mulți oameni sorbeau din cafea, în drum spre serviciu și în pauze sau întâlniri de afaceri.\n\nPer total, în 2022, întreaga populație a Germaniei, inclusiv bebelușii, a consumat 167 de litri de cafea pe cap de locuitor.\n\nÎn plus, pe perioada pandemiei de coronavirus, apăruse teoria „plauzibilă” că a consuma cafea poate preveni infecția cu SARS CoV-2 la oameni.\n\nÎn urma cercetărilor biochimice, oamenii de știință din Germania - Universitatea Jacobs din Bremen au explorat modul în care compusul chimic acid 5-cafeoilchinic, cunoscut în mod obișnuit sub numele de acid clorogenic, ar putea interacționa cu coronavirusul. Mai exact, ei au descoperit că acidul clorogenic inhibă în mod semnificativ interacțiunea dintre proteina de vârf SARS CoV-2 a coronavirusului și receptorul ACE-2, locul de andocare al virusului pe celula umană.",
        "label": "Germania"
    },
    {
        "title": "Situație alarmantă în Germania! Abandonul școlar, în creștere! - GermaniaMea.ro",
        "content": "Altădată lăudat și admirat, sistemul educațional din Germania trece printr-un impas greu de gestionat, mai ales într-o perioadă în care rata șomajului rămâne ridicată. În comparație cu alte țări europene, Germania se confruntă de mult timp cu un număr deosebit de mare de tineri fără diplomă de liceu sau pregătire profesională. Iar acest aspect a devenit de-acum o adevărată problemă, notează o analiză a DW.com.\n\nOricine caută un loc de muncă în Germania ar trebui să poată găsi unul destul de repede: peste 1,7 milioane de locuri de muncă vacante au fost înregistrate în toamna anului 2023. Cererea de muncitori calificați în 200 de profesii depășește numărul de solicitanți, cu o nevoie disperată de personal medical și de asistență medicală, în construcții și IT, șoferi profesioniști, profesori și multe altele.\n\nÎn termeni pur matematici, acest deficit nu ar trebui să existe. La începutul anului 2024, aproximativ 4,8 milioane de persoane care sunt apte de muncă au aplicat pentru a primi ajutor de șomaj de la stat. Cu toate acestea, mai mult de jumătate dintre aceștia nu au absolvit o formă de educație profesională. Potrivit Agenției Federale pentru Ocuparea Forței de Muncă, șansele lor de a găsi un loc de muncă sunt mici. O altă cifră șocantă o reprezintă cei 25% dintre șomerii de „lungă durată” (persoana care este șomer pe o perioadă mai mare de 12 sau 6 luni, în funcție de vârstă) care nu au nicio diplomă școlară.\n\nMotivul? În Bundesrepublik, numărul tinerilor care abandonează școala este mai mare decât media UE. Potrivit datelor biroului de statistică al UE – Eurostat, Germania avea în 2022 o rată de abandon școlar de 12,2%, față de doar 9,6% în UE, fiind depășită de România (15,6%), Spania (13,9%) și Ungaria (12,4%). Statisticile privind abandonul școlar includ și tinerii care finalizează cel mai elementar nivel de școlarizare obligatorie în Germania, care se încheie după al 10-lea an de școlarizare.\n\nSursa citată mai subliniază faptul că, de ani de zile, organizațiile internaționale precum Organizația pentru Cooperare și Dezvoltare Economică (OCDE) au criticat cât de puțin se face în Germania pentru a reduce numărul persoanelor fără nicio calificare. Sistemul de învățământ nemțesc a reușit să atragă mai mulți tineri prin liceu și universitate decât în trecut. Cu toate acestea, rămâne un număr constant ridicat de persoane care nu pot îndeplini cerințele minime stabilite de potențialii angajatori.\n\nEducația este responsabilitatea fiecăruia dintre cele 16 landuri federale și, ca atare, sistemele școlare diferă de la un land la altul. Exista abandon școlar în fiecare land – numai în 2022 au fost în jur de 52.000 de tineri.\n\nUn motiv special de îngrijorare este faptul că mulți dintre cei care abandonează școala sunt tineri cu un background de migrație, potrivit unui studiu al Institutului Federal de Cercetare a Populației (BiB). În 2013, nu a existat nicio diferență între cei cu și fără un trecut de migrație.\n\nÎn 2022, însă, doar 3% dintre bărbații germani în vârstă de 25 de ani și 2% dintre femeile fără un trecut migrator nu aveau nicio diplomă de școală. În rândul tinerilor de aceeași vârstă cu un mediu migrator, această cifră a fost de 12% pentru bărbați și 10% pentru femei.\n\nExperții în educație au criticat adesea sistemul școlar german pentru că a lăsat prea mulți tineri pe drumuri. La cel mai recent test de la Pisa, care compară abilitățile de citire, matematică și științe ale tinerilor de 15 ani la nivel internațional, elevii germani au obținut cele mai mici scoruri înregistrate vreodată, așa cum GermaniaMea.ro a semnalat AICI .\n\nProblemele încep încă de la vârsta grădiniței. 1 din 5 copii cu vârsta cuprinsă între 3 și 6 ani nu vorbește limba germană acasă. În statele Hesse, Berlin și Bremen, această cifră ajunge la o treime. Potrivit specialiștilor, în Germania, succesul academic depinde încă de mediul social.",
        "label": "Germania"
    },
    {
        "title": "Alarmant... sau nu!? Tot mai mulți germani vor dictatură! - GermaniaMea.ro",
        "content": "Faptul că 1 din 12 oameni din Germania are o viziune extremistă de dreapta asupra lumii ar trebui să dea de gândit mai marilor lideri ai republicii federale. Sau poate nu!?\n\nCel mai recent studiu realizat de Universitatea din Bielefeld la comanda Fundației Friedrich Ebert (FES) - aliniată din punct de vedere politic la Partidul Social-Democrat din Germania (SPD) – pe aproximativ 2.000 de persoane cu vârste cuprinse între 18 și 90 de ani, relevă că 8% dintre acestea au o orientare clară de extremă dreapta, informează DW.com. Asta comparând cu sondajele anterioare, când această cifră era de doar 2-3%.\n\nÎn prezent, la toate grupele de vârstă, între 5-7% dintre cei chestionați susțin o dictatură, cu un singur partid puternic și un lider (cuvântul folosit în studiu a fost führer ) pentru Germania. Acest rezultat este dublu față de media înregistrată de-a lungul vremii.\n\nStudiul a fost publicat cu titlul „Societatea dezbinată” ( Die distanzierte Mitte ) de un trio de cercetători conduși de Andreas Zick, șeful Institutului de Cercetare Interdisciplinară privind Conflictele și Violența de la Universitatea Bielefeld. Zick a subliniat că pe măsură ce oamenii câștigă mai puțini bani, cu atât atitudinea lor de extremă dreapta este mai răspândită.\n\n„Țara este percepută din ce în ce mai mult ca fiind cuprinsă de crize naționale. Și acestea afectează oamenii mai dur atunci când sunt mai puțin înstăriți\", a spus el. „Din cei chestionați care aveau venituri mici, aproape fiecare a doua persoană (48%) se considera afectat personal de crize, în comparație cu 27,5% dintre cei cu venituri medii și doar 14,5% dintre cei cu venituri mari”.\n\nAceastă constatare este în mod clar însoțită de o scădere a nivelului de încredere în instituțiile guvernamentale și în funcționarea democrației, în ciuda faptului că o majoritate semnificativă continuă să susțină această formă de guvernare.\n\nCu toate acestea, cel puțin 38% au păreri care sunt aliniate cu credința în teoriile conspirației, 33% au opinii populiste și 29% au atitudini pe linii etnonaționaliste-autoritare-rebeliste.\n\nAceasta este o creștere medie de aproximativ o treime, în comparație cu sondajele efectuate în timpul pandemiei de COVID-19 în anii 2020 și 2021. De asemenea, scepticismul sau respingerea față de presa tradițională ( mainstream ) a crescut - 32% dintre cei chestionați credeau că mass-media face jocul politicienilor, comparativ cu 24% în urmă cu doi ani.\n\nMulți specialiști dezbat modul în care aceste evoluții pot fi oprite și inversate - inclusiv cercetătorul Zick, care a subliniat că trăim într-o perioadă în care apelurile sau politicile de bunăstare îmbunătățite sunt capabile doar parțial să potolească conflictele, nemulțumirile și protestele.\n\n„Vremurile de criză sunt vremuri în care oamenii devin activi politic și preiau poziții noi. Și aceste poziții pot migra de la centru spre dreapta\", a spus el, subliniind o preocupare specifică. „Când oamenii din mainstream sau din centru, care nu se consideră extremiști de dreapta sau nu se organizează ca atare, adoptă atitudini din marginile societății extremiste de dreapta, atunci democrația este în pericol”.\n\nStudiul actual a întrebat oamenii cum ar trebui să se confrunte societatea cu numeroasele crize. Răspunsul: 53% sunt în favoarea unei reveniri la soluția națională. Aceștia solicită izolarea de lumea exterioară și consideră că valorile, virtuțile și îndatoririle presupus germane sunt esențiale pentru a face față crizelor.\n\nStudiul de 400 de pagini pune accentul și pe atitudinile extremiste de dreapta și antidemocratice care vizează și fluxul tot mai mare de migranți. O treime dintre cei chestionați cred că refugiații au venit în Germania doar pentru a exploata sistemul de asistență socială, în timp ce 16,5% au acuzat evreii că vor să „profite” de trecutul nazist – în ciuda faptului că 6 milioane de evrei au fost uciși de naziști. Alte părți ale studiului au arătat și alte poziții antisemite sau cel puțin ambivalență față de această problemă.\n\nAu existat și alte indicii ale unei creșteri a intoleranței, denigrării și prejudecăților, au declarat autorii. 17% consideră „identitatea persoanelor trans” ca fiind „demnă de disprețuit”, în timp ce 11% au spus că femeile ar trebui „să reflecteze încă o dată asupra rolurilor lor de soții și mame”.",
        "label": "Germania"
    },
    {
        "title": "Un român a pus pe jar Germania! Urmărire cu elicopterul! - GermaniaMea.ro",
        "content": "Angajații companiei feroviare de stat din Germania, Deutsche Bahn AG, au alertat poliția federală după ce au observat miercuri, 29 iunie 2023, în jurul orei 23.00, o persoană suspectă în zona liniilor dintre stațiile S-Bahn Friedrichshagen și Rahnsdorf. Aceasta a fugit în pădurea din apropiere când și-a dat seama că a fost descoperită, potrivit presseportal.de.\n\nImaginile date publicității de poliția federală par desprinse parcă dintr-un film de acțiune! Folosind dispozitive de vedere pe timp de noapte, oamenii legii au reușit să observe cum bărbatul tăia cablurile din cupru, folosite la semnalizarea feroviară, și le sustrăgea pe bucăți. Cu sprijinul unui elicopter, polițiștii au reușit să-l localizeze și să-l rețină pe hoț.\n\nAstfel, în urma cercetărilor, s-a descoperit că hoțul de cabluri, în vârstă de 49 de ani, e de naționalitate română. Acesta a fost dus în arest preventiv.\n\nPe lângă un cleşte special pentru tăiere, bărbatul avea asupra sa cablaje cu o lungime totală de aproximativ doisprezece metri.\n\nPoliția federală a început o anchetă în legătură cu acest caz, întrucât românul are antecedente penale pentru furturi deosebit de grave.\n\nMai mult decât atât, s-a constatat că acest cetățean român avea o interdicție de intrare în Republica Federală Germania până în luna februarie 2024 și că fusese anterior arestat de Oficiul pentru Imigrări din Berlin.\n\nÎn consecință, românul va fi prezentat în fața unui judecător, care va decide asupra măsurilor ulterioare în privința locației sale. Autoritățile intenționează să continue investigațiile în acest caz, cu scopul de a aduce în fața justiției toate aspectele legate de furtul de cabluri de pe calea ferată.\n\nFurtul a fost depistat la timp și ar fi putut afecta traficul din orele de vârf de joi dimineața, a menţionat un purtător de cuvânt al căilor ferate.\n\nPotrivit surselor din poliție, oamenii legii nu exclud ca românul să facă parte dintr-un grup organizat specializat în furturi de cupru din cabluri electrice, pe care îl vând apoi pe piaţa neagră.",
        "label": "Germania"
    },
    {
        "title": "În ce orașe din Germania sunt interzise mașinile diesel? - GermaniaMea.ro",
        "content": "La ora actuală, sunt sute de orașe europene care interzic vehiculele poluante în centrul lor, iar numărul acestora este în creștere. Germania este pe primul loc cu peste 80 de orașe unde accesul se face doar pe bază de vignete. Decizia Republicii Federale de a permite orașelor să interzică circulația automobilelor diesel mai vechi ar putea avea implicații ample pentru viitorul industriei auto.\n\nInterdicțiile de circulație pentru mașinile diesel în Germania sunt puse în aplicare atunci când valoarea limită a UE de 40 de micrograme de dioxid de azot pe metru cub este depășită în mod repetat în orașe și alte aglomerații urbane.\n\nGermaniaMea.ro vă detaliază ce trebuie să știe șoferii din Republica Federală...\n\nÎncepând cu anul 2019 în orașele Stuttgart, Leipzig, Berlin, Munchen, Darmstadt și Hamburg, a fost interzisă circulația mașinilor diesel mai vechi de Euro 4, cu excepția celui din urmă care le-a ridicat în septembrie 2023.\n\nDe asemenea, sunt interdicții în mai multe alte orașe germane – care, între timp, au impus alte măsuri de mediu, precum limitele de viteză pentru a reduce emisiile autovehiculelor.\n\nDepinde apoi de orașe și municipalități modul în care stabilesc și controlează interdicțiile de circulație pentru mașinile pe motorină. Acestea pot închide zone întregi sau doar drumuri individuale anumitor vehicule diesel. În majoritatea orașelor cu interdicție, rezidenții și angajații cu permise și servicii de urgență sunt scutiți.\n\nOrașe germane unde sunt în vigoare interdicțiile\n\nO interdicție de conducere a autovehiculelor pe motorină este în vigoare în Munchen de la 1 februarie 2023. Ea a fost introdusă în mai multe etape.\n\nEtapa 1: interzicerea motoarelor Euro 4/IV și mai puțin de la 1 februarie. Acest lucru afectează inelul rutier Mittlerer, la care se va extinde zona de emisii scăzute existentă.\n\nDacă este necesar, etapa 2 va începe în octombrie 2023: interzicerea vehiculelor diesel din clasele de emisii Euro 5/V și mai puțin, care nu vor mai avea voie să intre în zona de mediu extinsă. Traficul de livrare și rezidenții sunt în general scutiți de primele două etape.\n\nDacă este necesar, etapa 3 va deveni valabilă de la 1 aprilie 2024 - și anume, interzicerea tuturor vehiculelor diesel.\n\nInterdicția de circulație a mașinilor cu motorină în Stuttgart este în vigoare din ianuarie 2019 pentru mașinile cu standardul Euro 4/IV și mai puțin în toată zona orașului. Din iulie 2020, vehiculele diesel cu standardul de emisii Euro 5/V și mai puțin au fost, de asemenea, interzise în bazinul Stuttgart, Feuerbach, Bad Cannstatt și Zuffenhausen.\n\nSecțiunile Hafenbahnstraße dintre B10 și Obertürkheimer Straße, Heerstraße, Mittler Filderstraße, Neuhauser Straße de-a lungul A8 și B10 și B27a între Korntal-Münchingen și Kornwestheim sunt exceptate de la interdicție.\n\nCei care încalcă interdicția de circulație a unui vehicul diesel riscă o amendă de 80 euro plus taxe și cheltuieli.\n\nDe la 1 iunie 2019, pe două drumuri din Darmstadt sunt în vigoare interdicții de circulație pentru motoarele diesel pentru a îndeplini valoarea limită europeană pentru dioxid de azot (NO2).\n\nInterdicțiile de circulație se aplică vehiculelor diesel cu standardul Euro 5 și mai puțin, precum și vehiculelor pe benzină până la Euronorm 2 în Hügelstraße între ieșirea din tunelul de est și Karlstraße și în Heinrichstraße în tronsonul dintre Heidelberger Straße și Karlstraße.\n\nBonn a fost scutită de amenințarea unei interdicții de circulație a motoarelor diesel pe Reuterstraße și Belderberg pentru moment. Cu toate acestea, în lupta împotriva nivelurilor ridicate de dioxid de azot, orașul de pe Rin trebuie să introducă o limită de viteză de 30 km/h pe Reuterstraße (în vigoare de la 1 ianuarie 2020) și să monitorizeze intens conformitatea în perioada de început.\n\nÎn plus, traficul pe direcția Bad Godesberg nu mai poate fi direcționat prin această zonă. În acest scop, semnalizarea de pe autostradă urmează să fie schimbată și un sistem de control al semaforului în zona ieșirii de pe autostradă Poppelsdorf urmează să regleze fluxul de intrare.\n\nFrankfurt pe Main a introdus o limită de viteză de 40 km/h în centrul orașului la 1 ianuarie 2021. În acest fel, a fost posibil să se prevină interdicțiile iminente de circulație. Statul Hesse acordase permisiunea necesară pentru limitarea vitezei. În decembrie 2020, Curtea Administrativă din Kassel a decis că orașul trebuie să examineze și să pună în aplicare interdicții de circulație în zone mici sau pe anumite rute pentru a reduce emisiile de dioxid de azot.\n\nLa momentul respectiv, instanța ajunsese la concluzia că proiectele orașului planificate anterior nu erau potrivite pentru respectarea valorilor limită. În viitor, interzicerea circulației motoarelor cu motorină este „posibilă, dar improbabilă”, potrivit Camerei de Industrie și Comerț din Frankfurt.\n\nÎn Mainz, din iulie 2020 a fost planificată o interdicție de circulație pentru motorizarea Euro 5 și mai puțin, precum și pentru benzină Euro 2 și mai puțin. Urma să se aplice unei secțiuni din așa-numita „axa Rinului”. Cu toate acestea, alte măsuri, cum ar fi o bandă ecologică pentru transportul public, taxiuri și bicicliști, au făcut posibilă evitarea unei zone de interzicere a circulației în Mainz pentru moment.\n\nUnde au fost ridicate interdicțiile de circulație cu motorină?\n\nDin mai 2018, în Hamburg au existat restricții pentru anumite vehicule diesel. S-a impus interdicția de circulație cu motorină aplicată pe Max-Brauer-Allee în tronsonul de la Julius-Leber-Straße/Max-Brauer-Allee până la Holstenstraße/Max-Brauer-Allee pe o lungime totală de aproximativ 580 m și pe Stresemannstraße în tronsonul de la Kaltenkircher Platz /Stresemannstraße până la Neuer Pferdemarkt pe o lungime totală de aproximativ 1600 m.\n\nÎn septembrie 2023, interdicția de circulație a fost ridicată și semnele corespunzătoare au fost eliminate.\n\n„Restricțiile de circulație pentru vehiculele pe motorină introduse în 2018 pe Max-Brauer-Allee și Stresemannstraße nu mai sunt necesare pentru a respecta valorile limită și vor fi ridicate”, se arată în declarația oficială a autorității de mediu.\n\nInterdicțiile de circulație a autovehiculelor pe motorină din Berlin au fost ridicate în două etape la jumătatea anului 2021 și 2022. Au fost afectate opt tronsoane ale străzilor Leipziger Straße, Alt-Moabit, Hermannstraße și Silbersteinstraße, unde vehiculele diesel cu Euro 5/V sau mai puțin nu aveau voie să circule.\n\nFără interdicție de circulație ale vehiculelor diesel în aceste orașe\n\nOrașele enumerate mai jos nu au interdicții de circulație, deși au depășit limitele pentru dioxid de azot, așa că lucrurile se pot schimba.\n\nÎn unele cazuri, deciziile privind interdicțiile sunt încă în așteptare sau orașul a reușit să ajungă la un acord cu Deutsche Umwelthilfe fie în afara instanței prin discuții de reglementare, fie prin alte măsuri corespunzătoare și astfel să evite interdicțiile de circulație.\n\nÎn discuția despre interdicțiile de circulație ale mașinilor pe motorină, se omite uneori că sunt afectate și mașinile pe benzină.\n\nInterdicția de circulație în vigoare la Darmstadt include deja mașinile pe benzină care îndeplinesc cel mult standardul Euro 2. Vehiculele cu standardul Euro 1 au apărut pentru prima dată pe piață în 1993, Euro 2 a fost introdus patru ani mai târziu și a fost înlocuit cu Euro 3 abia la începutul mileniului. Astfel de vehicule sunt încă la o anumită distanță de statutul de mașină clasică, sau de plăcuțele H, care le scutesc de interdicțiile de circulație.\n\nMotivul interdicției de circulație îl reprezintă din nou emisiile crescute de oxizi de azot, care în cazul motoarelor pe benzină Euro 1 sunt la egalitate cu motoarele diesel Euro 4.\n\nDoar de la Euro 3 emisiile de NOx sunt considerate atât de scăzute încât nu există amenințarea unei interdicții. Modernizarea pentru a îndeplini standarde de emisii mai bune este considerată complexă și costisitoare.",
        "label": "Germania"
    },
    {
        "title": "Tot ce se schimbă în Germania, în aprilie 2023 - GermaniaMea.ro",
        "content": "Vești bune aprilie are! E oficial! De luna viitoare, Germania spune „adio” și ultimei reguli de luptă împotriva pandemiei de coronavirus și își vede mai departe de planurile sale de îmbunătățire a vieții populației cu majorări salariale, ajutoare fiscale mai consistente, facilități de transport sau relaxarea regulilor de economisire a energiei.\n\nApar, totuși, și schimbări importate dacă vrei să obții un permis de conducere german!\n\nIată mai multe detalii despre ce aduce a patra lună din an în Germania!\n\n[ Acest articol este realizat de GermaniaMea.ro - un site pentru românii care caută de muncă în Germania . ]\n\n„Reguli - ce reguli?\" pare a fi întrebarea de pe buzele tuturor atunci când vine vorba despre Legea privind protecția împotriva infecțiilor care urmează să expire pe 7 aprilie. Și este adevărat că, dacă nu lucrezi într-o clinică sau într-un azil, sfârșitul acestei reguli nu-ți va afecta prea mult starea în viața de zi cu zi. Începând cu luna februarie, odată cu încetarea purtării măștilor în transportul public în zone mari din Republica Federală, autoritățile germane au mai păstrat doar regula purtării unei măști FFP2 pentru vizita la medic.\n\nAcestea fiind spuse, sfârșitul regulii este destul de semnificativ într-un alt mod - semnalează sfârșitul unei pandemii de trei ani, care a zguduit lumea și recunoașterea oficială că un virus, care era cândva atât de mortal, a devenit acum endemic. La fel ca gripa de iarnă și răceala obișnuită, Covid rămâne, dar nimeni nu se va simți prea sentimental lăsând în urmă zilele de izolare, teste și vaccinuri.\n\nÎn zilele cu știri financiare sumbre, se arată un pic de lumină la orizont pentru contribuabili, deoarece, din aprilie, atât angajații, cât și părinții singuri vor beneficia de indemnizații neimpozitate mai mari.\n\nÎncepând de luna viitoare, așa-numita Arbeitnehmerpauschale (suma forfetară a angajaților) va fi majorată la 1.230 euro pe an. Aceasta este suma cheltuielilor pe care biroul fiscal presupune că le vei avea în legătură cu munca dvs. și care le deduce din salariul impozabil (fără a avea nevoie de dovezi) în fiecare an.\n\nIndemnizația scutită de taxe pentru părinții singuri va crește, de asemenea, la cel puțin 4.260 euro (plus 240 euro pentru fiecare copil suplimentar), ceea ce înseamnă că mamele singure și tații singuri vor putea să-și păstreze puțin mai mult din salariile lor.\n\nDacă ai o ușoară senzație de deja vu, poate fi din cauza faptului că ambele sume scutite de impozite au crescut efectiv la începutul acestui an, dar aprilie marchează prima lună în care vor fi luate în considerare în întocmirea fluturașului de salariu. Deci, dacă observi ceva în plus în contul tău bancar luna viitoare, acesta ar putea fi motivul.\n\nTrebuia să fie disponibil la casele de bilete încă din ianuarie, dar după cum se spune: mai bine mai târziu decât niciodată!\n\nAstfel, începând cu 3 aprilie, va începe prevânzarea oficială a biletului de 49 euro, permițând celor interesați să își instaleze aplicația Abo prin Deutsche Bahn înainte de lansarea oficială a biletului în mai.\n\nDesigur, unele landuri au fost mult mai rapide decât operatorul feroviar din Germania, așa că, dacă locuiești în Frankfurt sau Berlin, de exemplu, este posibil să-ți fi ales deja abonamentul.\n\nEste demn de remarcat faptul că unele landuri lucrează la beneficii suplimentare pentru studenți sau pensionari, în timp ce unele persoane pot obține biletul mai ieftin de la locul de muncă, așa că asigură-te că ai vorbit mai întâi angajatorul tău pentru a vedea dacă ai dreptul la un „ Jobticket” - abonament pentru transportul public subvenționat de angajator.\n\nMai întâi a fost benzina, apoi alimentele, berea, iar acum chiar și produsele de software s-au scumpit.\n\nÎncepând din aprilie, gigantul tehnologic Microsoft a anunțat creșterea prețului pentru vânzarea produselor cloud, care includ Microsoft 365, Office 365 și Dynamics 365, precum și Microsoft Defender și Teams. Creșterile de preț vor depinde de produs, dar unii vor vedea că abonamentul le va crește cu până la 20%.\n\nPentru a justifica aceste majorări de preț, compania a indicat modificări în valoarea monedelor globale și a spus că dorește să stabilească prețuri mai consistente pentru clienții din toată lumea. Acesta înseamnă că e posibil să nu fie singura scumpire, așa că pregătește-te!\n\nO regulă care interzicea bărbaților homosexuali să doneze sânge va fi eliminată în aprilie. Din acest moment, oricine va avea voie să doneze sânge indiferent de sex sau orientare sexuală sau dacă acesta este trans.\n\nCeea ce va rămâne valabil este faptul că persoanei, care își schimbă în mod regulat partenerul sexual sau are mai mulți parteneri sexuali, nu i se va permite să mai facă un astfel de gest. Acest lucru este determinat printr-un chestionar pe care potențialii donatori îl completează în prealabil.\n\nViața devine din ce în ce mai scumpă în Germania, dar unii angajați sunt norocoși să primească ceva în plus la salariu din aprilie.\n\nConform unui acord colectiv, care a fost semnat în ianuarie, zugravii au primit o majorare a salariului de bază pe oră de 18,39 euro în state din vest și Berlin și de 17,86 euro în state din est.\n\nUcenicii acestora beneficiază si ei de o creștere a salariului, deoarece leafa minimă specifică industriei pentru astfel de persoane va crește la 12,50 euro pe oră, iar al doilea salariu minim va crește la 14,50 euro.\n\nPe lângă zugravi, muncitorii din construcții se pot aștepta și ei la câștiguri ceva mai mari de la 1 aprilie. Salariile în vestul Germaniei vor fi majorate cu 2 procente, iar în estul Germaniei cu 2,7%, iar muncitorii vor primi un bonus de 1.000 de euro pentru a compensa inflația.\n\nContractul colectiv mai prevede că angajații vor primi compensații pentru deplasarea pe șantiere. Acestea sunt plătite sub formă de sume forfetare și se bazează pe numărul de kilometri efectuat.\n\nLucrătorii temporari sau agenții vor lua acasă puțin mai mult de luna viitoare, deoarece salariul minim în sectorul lor crește la 13 euro pe oră.\n\nNoi întrebări în testele de conducere\n\nTe gândești să faci un pas înainte și să obții un permis de conducere german? Asigură-te că ai un test de practică actualizat, deoarece 44 de întrebări noi vor fi adăugate la examenul teoretic din aprilie.\n\nDintre aceste noi întrebări, 23 se vor aplica doar licențelor de categoria B - tipul de care au nevoie majoritatea șoferilor pentru a se urca la volan. Dacă utilizezi una dintre aplicațiile populare pentru a te pregăti pentru test, va trebui să te asiguri că aceasta este pe deplin actualizată până la momentul susținerii examenului propriu-zis.\n\nSe aprind din nou luminile în orașe\n\nDe duminică, 26 martie, ceasurile au fost date cu o oră înainte, ceea ce înseamnă că zilele par mai lungi. Pe lângă o oră prețioasă suplimentară de lumină naturală, orașele vor putea din nou să-și lumineze statuile, fântânile și clădirile publice pe timp de noapte.\n\nAsta pentru că măsurile de economisire a energiei de urgență, introduse în septembrie anul trecut, urmează să expire pe 15 aprilie - cu condiția să nu fie prelungite. Această legislație a fost introdusă inițial în urma invaziei Rusiei în Ucraina, într-un moment în care Germania se lupta să-și reducă consumul de energie și dependența de gazul rusesc. Dar, lăsând în urmă iarna și cu facilități de stocare a gazelor încă relativ pline, vara aceasta va avea probabil o abordare mult mai relaxată a utilizării energiei.\n\nPe măsură ce Germania pare să își relaxeze regulile de economisire a energiei, cele trei centrale nucleare rămase din țară vor fi oprite (posibil) pentru ultima dată.\n\nCa parte a strategiei guvernului de renunțare treptată la energia nucleară și cea pe cărbune, aceste trei centrale - Isar 2, Neckarwestheim 2 și Emsland - au fost inițial programate să fie închise la sfârșitul anului 2022. Cu toate acestea, din cauza războiului din Ucraina și a crizei energetice care a urmat, guvernul le-a menținut în funcțiune – dar Oficiul Federal pentru Deșeuri Nucleare a anunțat că acestea se vor închide la jumătatea lunii aprilie.",
        "label": "Germania"
    },
    {
        "title": "Ultimă oră: Grevă de avertisment în spitalele din Germania! - GermaniaMea.ro",
        "content": "Începând de azi, câteva mii de angajați din domeniul sănătății din Germania sunt așteptați să intre într-o grevă de avertisment de două zile, anunță TheLocal.de. Astfel, spitalele, clinicile de psihiatrie, unitățile de îngrijire și serviciile de urgență vor fi afectate la nivel național.\n\nNumai în Bavaria, peste 30 de spitale municipale și clinici districtuale, precum și mai multe instituții care oferă îngrijire pentru persoanele în vârstă, intenționează să ia parte la această formă de protest de două zile. Spitalul din Nurnberg a fost nevoit să anuleze operațiile - inclusiv cele pentru pacienții cu tumori. Doar „operațiile care nu suportă deloc amânare” vor avea loc, a spus spitalul.\n\nÎn Berlin, sunt planificate greve de avertisment la Spitalul Universitar Charité și în alte clinici. Angajații principalului spital din Kassel și din regiunea Klinikum Hanovra au fost, de asemenea, chemați să protesteze marți și miercuri.\n\nHamburg este și el afectat: acolo, angajații clinicilor Asklepios Altona, Barmbek, Harburg, Nord, St. Georg, Wandsbek și Westklinikum Hamburg, precum și ai Spitalului Universitar Hamburg Eppendorf (UKE), au fost chemați să protesteze. Sindicatul Verdi se așteaptă ca, la nivel național, câteva mii de angajați să urmeze apelul la grevă.\n\nÎngrijirea de urgență a fost însă asigurată în perioada premergătoare grevelor printr-un acord de servicii de urgență, astfel încât cei care au nevoie de tratament urgent vor fi îngrijiți.\n\nOdată cu grevele, angajații sub umbrela Verdi protestează împotriva ofertei depuse de guvernele federale și locale la sfârșitul lunii februarie.\n\nRecent, angajatorii au oferit o creștere liniară a salariilor de 3% în acest an și încă 2% anul viitor și plăți unice, fără taxe, în valoare totală de 2.500 de euro, repartizate pe doi ani. Cu toate acestea, Verdi a respins oferta și continuă să ceară cu 10,5% mai mult în plus la salariu lunar și, cel puțin, o creștere de 500 de euro, pentru membrii săi. A treia rundă de negocieri colective va avea loc în perioada 27-29 martie.\n\nLuni, pentru a doua oară în decurs de o lună, sindicatul Verdi a convocat o nouă „grevă de avertisment\" în rândul personalului de la sol de pe aeroporturile germane. Ieri, timp de 24 de ore, aeroporturile din Berlin, Hamburg, Hanovra și Bremen au anulat toate zborurile. Personalul de securitate este în grevă din cauza negocierilor colective nereușite cu privire la salariile pentru turele de noapte și de weekend.\n\nCirca 27.000 de pasageri ar fi fost afectați.",
        "label": "Germania"
    },
    {
        "title": "Care sunt cei mai buni 25 de angajatori din Germania? - GermaniaMea.ro",
        "content": "Și în acest an piața muncii din Europa este caracterizată de schimbări majore, iar cea din Germania nu face excepție, ținând cont de faptul că este într-o continuă criză de personal. Schimbările includ progrese în inteligența artificială (AI) și tendințe profesionale, cum ar fi fenomenul „ quiet quitting ” tradus ca „demisia silențioasă” sau „renunțarea liniștită”, o mișcare devenită recent populară pe rețelele sociale. Un fel de „ Nu renunţi definitiv la job, dar renunţi la ideea de a da tot ce-i mai bun din tine. ”\n\nSituația economică din Germania este destul de incertă, indicatorul ZEW relevând, zilele trecute, că încrederea investitorilor în Republica Federală a scăzut pentru a treia lună. Astfel, se reaprind temerile că cea mai mare economie a Europei se îndreaptă către recesiune.\n\nAcest lucru îi determină pe mulți profesioniști să caute următorul pas în carieră – iar angajatorii să reconsidere modul în care atrag, rețin și dezvoltă angajații.\n\nNoul clasament Top Companies/Companii de Top a scos la iveală companiile internaționale care, conform platformei de socializare LinkedIn, sunt cei mai buni angajatori pentru dezvoltarea carierei în Germania. Deloc surprinzător, companiile autohtone au dominat primele 10 locuri.\n\nClasificarea companiilor este făcută pe baza modurilor în care acestea încurajează angajații să progreseze în carieră.\n\n[Mai multe despre job-urile disponibile în Germania găsești pe\n\nGermaniaMea.ro – un site pentru românii care caută de muncă în Germania .]\n\nStudiul presupune evaluarea unei varietăți de factori, inclusiv oportunitățile de avansare a angajaților atât în ​​companie, cât și după plecarea acestora, oportunități de formare și dezvoltare a carierei în cadrul companiei, stabilitatea companiei și disponibilizările, precum și cifra de afaceri din ianuarie 2022 până la publicarea clasamentului.\n\nDe la începutul secolului al XX-lea, Germania s-a remarcat la nivel internațional pentru producția de tehnologie fiabilă și de lungă durată.\n\nSiemens, cea mai mare companie de producție industrială din Europa, ocupă primul loc, urmată de „copilul” imperiului Bosch, Syntegon, care produce tehnologie de ambalare. Vedeta pandemiei de coronavirus și pionieri ai primului vaccin împotriva cancerului din lume, BioNTech, deținută de concernul germano-turc, s-a clasat pe locul al treilea.\n\nSingura companie non-germană care a ajuns în top 10 în Republica Federală a fost Amazon, care s-a clasat pe locul al patrulea, deși 2022 a fost anul în care angajații Amazon din Germania au participat la prima grevă internațională de Black Friday.\n\nCompaniile germane din industria de consultanță pentru afaceri, îmbrăcăminte sportivă, auto și telecomunicații au ocupat următoarele locuri rămase din top 10. Restul clasamentului a fost, de asemenea, dominat în mare măsură de companiile germane, cu câteva întreprinderi din SUA și Franța.\n\nPer total, iată cei mai buni 25 angajatori din Germania în 2023, conform LinkedIn:",
        "label": "Germania"
    },
    {
        "title": "Alertă meteo în Germania: rafale de vânt cu puterea unui uragan! - GermaniaMea.ro",
        "content": "O serie de furtuni cu forța unui uragan care se dezvoltă în Atlantic e de așteptat să lovească Europa în zilele următoare, informează TheLocal.de. Prognozele actuale ale Serviciul Meteorologic German (DWD) sugerează că fenomenul va lovi mai întâi partea de vest a continentului și se va manifesta în Germania începând cu noaptea de joi și va ține până marți. În acest sens, specialiștii au emis cod galben de vânt puternic, până la rafală.\n\nInițial, furtunile s-ar putea dezvolta în „cicloni - bombă” – fenomen care apare atunci când un ciclon se intensifică în 24 de ore extrem de rapid.\n\nPrimul este de așteptat să se formeze de joi până vineri, iar apoi altul de sâmbătă până duminică. Furtunile vor veni din vest și vor lovi pământul în apropierea Irlandei și apoi în nordul Franței, înainte de a se muta spre est, spre Germania.\n\nRepublica Federală va fi, probabil, ferită de intensitatea puternică a furtunilor, dar vineri și luni sunt așteptate rafale puternice de vânt și ploi în Renania de Nord-Westfalia, Baden-Württemberg și de-a lungul coastei de nord.\n\nPotrivit Severe Weather Europe, prima furtună – numită Eowyn – va aduce rafale puternice de vânt și precipitații începând din Irlanda și Marea Britanie începând de joi seară. Centrul furtunii este de așteptat să-și piardă puterea pe măsură ce se deplasează peste Franța, dar furtunile intense vor continua peste Marea Nordului și de-a lungul coastelor din apropiere.\n\nMeteorologul Dominik Jung de la wetter.net sugerează că în timpul furtunilor sunt posibile viteze ale vântului între 200 și 300 de kilometri/oră, dar nu cu aceeași intensitate și Germania.\n\nCu toate acestea, spune Jung, vremea în Germania va fi „destul de rău șifonată”. Un raport realizat de Focus online sugerează că vineri pot fi avea loc rafale de vânt de până la 80 de kilometri pe oră din Saarland la Wismar.\n\nA doua furtună este de așteptat să lovească Germania luni. Și aceasta va aduce probabil rafale puternice de vânt și precipitații în Bundesrepublik, dar mai ales în regiunile de nord și de vest. Începând de azi, sunt prognozate viteze ale vântului uraganelor de până la 130 de kilometri pe oră peste Marea Nordului în zilele de luni și marți.\n\nLinia de ninsori va coborî dinspre nord-vest în noaptea de joi. În lanțurile muntoase joase vestice de peste 600 m vor fi cantități de zăpadă proaspătă de 1 până la 4 cm, în Schleswig-Holstein, se așteaptă, de asemenea, zăpadă sau lapoviță până la altitudini joase pe alocuri, dar fără cantități semnificative de strat nou de omăt.\n\nCât de puternice sunt aceste furtuni?\n\nMeteorologii prezic forța furtunilor în mare măsură uitându-se la presiunea centrală a acestora. Ultimele măsurători sugerează că aceste furtuni vor avea măsurători ale presiunii centrale în jurul a 950 hPa. Spre comparație, ciclonul Lothar, despre care se credea că este cea mai gravă furtună europeană a secolului al XX-lea, a avut o presiune centrală de cel puțin 962 hPa și a adus rafale de vânt cu până la 151 de kilometri pe oră în sudul Germaniei.\n\nJung estimează că rafalele de vânt iscate în urma furtunilor vor aduce și mase de aer cald peste o mare parte a Germaniei. Prin urmare, este de așteptat ca temperaturile să crească brusc de vineri.\n\nPotrivit meteorologului, temperaturile în timpul zilei vor atinge și 12°C vineri și sâmbătă, iar pe timpul nopții se vor situa peste pragul de îngheț. Dar de duminică, temperaturile pot scădea din nou și nu vor mai depăși maxime de 5°C în multe locuri.",
        "label": "Germania"
    },
    {
        "title": "Captură istorică de cocaină în Germania! - GermaniaMea.ro",
        "content": "Polițiști nemți au efectuat zilele trecute raiduri coordonate în șapte state federale și a confiscat tone de cocaină în valoare de miliarde de euro, anunță presa din Germania! Este cea mai mare lovitură dată până acum traficului de cocaină din cea mai puternică țară din Europa, după cum a anunțat vineri biroul de investigații vamale din Stuttgart și parchetul din Düsseldorf. Totul a avut la bază un pont din partea autorităților columbiene.\n\nEste vorba de peste 35 de tone de cocaină, în valoare de aproape 3 miliarde de euro, care au fost confiscate de poliţia germană, într-o operaţiune de amploare care a durat cinci luni de zile, informează zeit.de. Drogurile au ajuns în trei mari porturi europene şi au fost expediate din America de Sud în vara anului trecut.\n\nOperaţiunea Plexus – așa cum a fost denumită – a vizat percheziții în Renania de Nord-Westfalia, Bavaria, Berlin, Brandenburg, Hamburg, Hesse și Saxonia Inferioară.\n\nŞapte persoane au fost arestate preventiv în acest dosar. Este vorba despre cetăţeni germani, turci, bulgari şi ucraineni, azeri şi marocani. Conform autorităţilor din Dusseldorf există mai mulţi suspecţi care nu au fost încă identificaţi. Traficul de droguri ar fi fost mascat de firme fantomă din Turcia.\n\nSuspecții sunt acuzați că au importat cantități mari de cocaină din America Latină în Europa între aprilie și septembrie 2023, cu complici încă necunoscuți care s-ar afla în Turcia. Ei ar fi transportat cocaina în zece containere maritime și ar fi ascuns-o printre lăzi de fructe și alte bunuri legale.\n\nPe lângă cele 35 de tone de cocaină confiscate, care au fost distruse într-o fabrică de incinerare a deșeurilor din Baden-Württemberg, procurorii germani au găsit sume importante de bani şi bunuri de lux despre care se crede că au fost obţinute din traficul de droguri.\n\n„Investigația a implicat, de asemenea, găsirea de venituri ilegale, cum ar fi mașini de lux și bunuri imobiliare. Acestea vor fi confiscate, deoarece rețelele criminale vor fi distruse doar dacă baza lor financiară, adică banii și bunurile, le va fi luată”, a declarat Christian Lindner, ministrul de Finanțe al Germaniei.\n\nCea mai multă cantitate de cocaină descoperită în Europa, a fost anul trecut în ​​Anvers – aproape 116 tone. Apoi, 59 de tone în Țările de Jos. Precedenta captură – record a vameșilor germani a avut loc în 2019 - 10 tone.\n\nAnul trecut, 2.227 de persoane din Germania au murit din cauza consumului de droguri ilegale . Aceasta a fost cu aproximativ 12 procente mai mult decât anul precedent și, potrivit lui Burkhard Blienert, comisarul privind drogurile narcotice din cadrul Ministerului Federal al Sănătății, este cel mai mare număr înregistrat vreodată.",
        "label": "Germania"
    },
    {
        "title": "Ce joburi sezoniere sunt disponibile în Germania vara? - GermaniaMea.ro",
        "content": "Nu mai e demult un secret faptul că Germania are nevoie de imigranţi, în special de specialişti în mai toate domeniile, dar nici sezonierii nu sunt de refuzat. De altfel, însăși autoritățile federale au recunoscut că fără sezonieri, agricultura germană nu supravieţuieşte. Și anul acesta, pe măsură ce vremea s-a încălzit la începutul lunii aprilie, mulți dintre români au luat calea Germaniei, în agricultură, la cules de sparanghel.\n\nÎn comparație cu țările din sudul Europei, care sunt asociate mai frecvent cu evadările pe timp vară, Germania nu este în general cea mai importantă destinație în privința locurilor de muncă sezoniere de vară. Dar asta nu înseamnă că nu există oportunități interesante de angajare cu jumătate de normă și sezoniere de găsit aici în lunile mai calde.\n\nIată ce trebuie să știți dacă vreți un loc de muncă sezonier în Germania în această vară, altundeva decât în agricultură...\n\nDacă vreți să prindeți un loc de muncă bun în mai sau iunie în Republica Federală, acum este momentul să aplicați. GermaniaMea.ro vă prezintă ce trebuie să știți despre angajarea sezonieră în cea mai puternică țară din Europa și câteva ponturi despre tipurile de locuri de muncă disponibile.\n\nGermania oferă un permis de muncă specific pentru cetățenii străini care doresc să vină în Bundesrepublik ca lucrător sezonier. Acest lucru se aplică în general lucrătorilor care vin să lucreze în agricultură.\n\nCetățenii din afara UE pot solicita permisul de muncă sezonier, care le-ar permite să locuiască și să lucreze în Germania timp de 90 până la 180 de zile. Cetățenii UE, inclusiv cei din Islanda, Norvegia, Liechtenstein și Elveția, nu au nevoie de permis de muncă.\n\nCerințele principale pentru permisul de muncă sunt că locul de muncă necesită cel puțin 90 de zile de muncă dintr-o perioadă de 180 de zile și că angajații lucrează în mod regulat 30 de ore pe săptămână. Mai multe informații despre permisele de muncă sezoniere se găsesc pe site-ul web al agenției de ocupare a forței de muncă din Germania.\n\nDacă locuiți deja în Germania, eligibilitatea dvs. de muncă este determinată de permisul de ședere actual.\n\nPe lângă oportunitățile strict de „muncă sezonieră”, multe locuri de muncă care sunt de natură sezonieră pot fi clasificate diferit – ca, de exemplu, cu normă întreagă, cu normă parțială, independentă sau mini-locuri de muncă (mini-jobs).\n\nIată câteva idei de locuri de muncă de vară pentru început:\n\nPentru pasionații de mare și soare, este greu să-ți imaginezi o altă slujbă mai bună decât una care te ține afară și lângă o întindere frumoasă de apă. De la windsurfing pe Marea Nordului, la scufundări în lacurile sudice, la vâslit pe lacuri și râuri, Germania este locul unde poți practica o mulțime de sporturi acvatice, indiferent unde te duci.\n\nMagazinele de închiriere de echipamente și companiile de turism care oferă experiențe cu sporturi nautice au adesea nevoie de personal suplimentar de asistență în lunile de vară, în special în perioadele de vacanță de vârf. Dacă sunteți interesat de munca ce vă permite să vă implicați puțin, merită să verificați acest tip de job.\n\nÎn Berlin, de exemplu, există câteva magazine de închiriere de SUP - Stand Up Paddle și caiace în diferite locații de pe Spree și lacuri locale. De altfel, Stand Up Club Berlin caută frecvent ajutoare pentru serviciile de închiriere pentru sezonul următor.\n\nUn alt job sezonier și distractiv în același timp, care vă poate ține în aer liber este în taberele de vară.\n\nÎn special pentru vorbitorii foarte buni de limbă engleză, jobul de consilier sau instructor într-o tabără de învățare a limbii lui Shakespeare este o modalitate de a câștiga niște bani în timpul verii, evitând în același timp cerințele de limba germană. În plus, aceste tipuri de locuri de muncă pot fi foarte flexibile în ceea ce privește programul.\n\nThe Language Farm , de exemplu, oferă tabere unice de imersiune în limba engleză pentru copiii din școlile germane, inclusiv tururi cu canoe și tabere de circ, împreună cu alte opțiuni tematice și clasice de tabere. Potrivit anunțului cu oferte de locuri de muncă Language Farm , se caută „muzicieni, artiști, sportivi și/sau persoane care au mai lucrat cu copiii”.\n\nDe asemenea, și FOKUS Camps angajează vorbitori de engleză pentru tabere de învățare a limbilor străine în locații din Germania. Mai multe informații despre locuri de muncă sunt disponibile pe site-urile acestora.\n\nDesigur, nu toate joburile de vară necesită pălării de soare și protecție solară. De fapt, din cauza unui boom general al turismului în lunile de vară, vânătoarea de locuri de muncă în ospitalitate a început, în general, de pe acum.\n\nDeci, dacă sunteți în căutarea unui job la care să începeți munca cât mai repede, restaurantele, cafenelele și hotelurile locale sunt un loc potrivit.\n\nÎn plus, companiile sezoniere cum ar fi cinematografele (kinos) în aer liber, festivalurile de muzică viitoare și stațiunile de vacanță caută adesea personal de vară.\n\nDacă sunteți în căutarea unui loc de muncă de vară – sau orice loc de muncă în Germania – puteți găsi oferte pe GermaniaMea.ro AICI .\n\nPentru cei care sunt tentaţi să lucreze vara în Germania, este important să știe că trebuie să semneze un contract pe care să îl şi înţeleagă, să ştie că, de la 1 ianuarie 2024, salariul minim pe oră este de 12,41 euro, că trebuie să primească o asigurare medicală valabilă de la angajator şi că au dreptul la o pauză de 30 de minute după şase ore de muncă sau că nu trebuie să lucreze mai mult de 8 - 10 ore pe zi, maximum şase zile pe săptămână.",
        "label": "Germania"
    },
    {
        "title": "„Mi-e dor de tine",
        "content": "Ești un român care ți-ai căutat un rost în viață departe de casă, la mii și mii de kilometri depărtare de cei dragi. Chiar dacă „acasă” reprezintă acum o altă țară, pentru mulți dorul de familia lăsată în România e copleșitor. Dacă te afli în Germania și treci pe lângă Muzeul Ciocolatei din Köln, vei știi că cineva se gândește la tine...\n\nDin 3 noiembrie și până la începutul anului 2024, mai exact 5 ianuarie, mesajul „Mi-E DOR DE TINE”( Ich vermisse dich ) va lumina în toată însemnătatea lui în fața celebrului edificiu de pe malul Rinului. Este vorba despre instalația creată de fondatorul Lights On Romania , Andi Daiszler, care a ajuns anul acesta în Germania, casa a peste 900.000 de români în prezent.\n\n„O mică parte din România e acolo, în acea parte a Germaniei, în care am reușit să ducem un simbol care unește. De la cei care lucrează în abatoare până la doctori renumiți în economie, de la fondatori de companii în IT și până la șoferi care cunosc drumurile Europei ca pe propriile mâini, există un mic loc în Koln pe care toți îl pot recunoaște ca o legătură directă cu <<acasă>>”, transmit reprezentanții Lights On România pe rețelele de socializare.\n\nDe fiecare dată când „MI-E DOR DE TINE” se aprinde undeva pe glob, acasă, în două orașe românești se aprins alte două instalații, reprezentând răspunsurile firești și logice, „ȘI MIE” și „TE AȘTEPT”. În 2023, mesajul răspuns „ȘI MIE” s-a aprins deja în luna octombrie pe Podul de fier din cartierul timișorean Iosefin în cadrul Lights On – The Night-Art Festival, în vreme ce „TE AȘTEPT” se va monta în luna noiembrie în Cluj-Napoca.\n\nDupă Londra în 2019, Chicago în 2021 și Washington D.C. în 2022, Köln este cel de-al patrulea oraș din afara României în care instalația de lumini, creată la Cluj în 2018, este expusă.\n\nAceasta are o dimensiune de 10 metri lungime pe 1.5 înălțime, fiind realizată din neoane clasice. Maniera de realizare o face extrem de fragilă, dar și de personală, neonul clasic emițând o lumină, clară, puternică, fără distorsiuni specifice luminii LED.\n\n„Peste 900.000 de români au ales să se stabilească în Germania din diverse motive. Mulți dintre ei însă păstrează legături extrem de active cu țara, cu oamenii pe care i-au lăsat în urmă. Lor și tuturor celor care se trezesc cu imaginile dimineților din țară în minte, le ducem și oferim instalația MI-E DOR DE TINE, ca un simbol al relațiilor pe care distanța nu le poate rupe. Ne bucurăm că Germania este cea de-a treia țară vizitată de instalația noastră, fiind expusă într-un spațiu public, situat central și de această dată”, a transmis Andi Daiszler, președintele Asociației Daisler și creatorul instalației „MI-E DOR DE TINE”.\n\nÎn România instalația a mai fost expusă în Băile Herculane (2021) și București (2022). Dacă la început se specula că „Mi-e dor de tine” e mesajul unui tânăr pentru iubita lui, creatorul lui a explicat de ce mesajul trebuia să ajungă în mijlocul comunităților de români plecați de mulți ani în străinătate: „Aici mesajul va căpăta un alt sens și va avea o putere incredibilă!”.\n\nPotrivit lui Andi Daiszler, „MI-E DOR DE TINE” e cea mai puternică creație vizuală care a fost expusă în ultimii 30 de ani, în afara granițelor țării, datorită impactului pe care l-a avut acolo.\n\n„N-am țintit galerii, n-am țintit spații închise! Am căutat spații vizibile, spații în care comunitatea de români de foarte multe ori nu ajunge. Și asta a însemnat foarte mult pentru românii noștri. (...) <<MI-E DOR DE TINE>> e o instalație foarte personală. Am refuzat să o expunem în multe locuri, tocmai pentru a nu-i lua din putere”, a mai declarat fondatorul Lights On Romania.\n\nRevenind la Germania, momentul aprinderii instalației luminoase a fost trăit cu mare emoție, de toți. Ca să le arate și celor de acasă cât de dor le este de ei, mulți dintre cei prezenți au făcut fotografii și le-au trimis oamenilor dragi.\n\n„Am simțit emoție și primul lucru a fost să facem o poză, să ne rămână amintire. Ne pregătim să venim de sărbători acasă”, a declarat Alexandra Chiribeș care este plecată din România de 15 ani. Locuiește la Dortmund, cu cele două fetițe ale ei.",
        "label": "Germania"
    },
    {
        "title": "Operaţiune antimafia de amploare în Germania - GermaniaMea.ro",
        "content": "Crima organizată este foarte activă în Europa, grupările mafiote generând venituri de peste 100 de miliarde de euro anual!!\n\nDupă 4 ani de supraveghere secretă, miercuri, anchetatorii din mai multe țări europene au acționat în încercarea de reprimare a mafiei italiene 'Ndrangheta.\n\nLa rândul său, poliția germană a efectuat mai multe arestări în cadrul operațiunii „la scară largă” împotriva mafiei italiene 'Ndrangheta, au declarat autoritățile judiciare federale, informează TheLocal.de\n\nÎn timp ce zeci de apartamente, case și birouri au fost percheziționate, poliția a pus în aplicare peste 100 de mandate de arestare împotriva unor suspecți despre care se crede că sunt implicați, printre altele, în contrabandă cu cocaină, spălare de bani și evaziune fiscală.\n\nÎn Renania de Nord-Westfalia, cel mai populat stat din Germania, poliția a reținut 15 suspecți, în timp ce a percheziționat 51 de proprietăți. În landul sudic al Bavariei, poliția a cercetat opt persoane, dintre care patru care au fost deja arestate. Alți 11 suspecți au fost ridicați în statele Turingia și Renania-Palatinat, în timp ce doi bărbați, căutați în Saarland, au fost reținuți în Italia.\n\nPeste 1.000 de ofițeri de poliție au fost desfășurați în toată Germania.\n\nCu numele de cod Operațiunea „Eureka”, raidurile au avut loc după aproape patru ani de investigații extrem de secrete privind organizația mafiotă calabreză.\n\nPotrivit autorităților germane, operațiunea internațională de miercuri a fost una dintre cele mai mari desfășurate împotriva ‘Ndrangheta. Agențiile Europol și Eurojust au fost, de asemenea, implicate în investigații.\n\nCu sediul în Calabria, 'Ndrangheta este considerată unul dintre cele mai puternice sindicate criminale din lume datorită controlului său asupra majorității cocainei care intră în Europa. Și-a extins acoperirea în toate părțile lumii și a depășit de mult timp Cosa Nostra din Sicilia ca cea mai mare organizație mafiotă din Italia.\n\nPrezența sa în Germania a fost confirmată în 2007, când șase persoane au fost ucise în fața unei pizzerii din orașul Duisburg. Victimele au fost membri ai clanului rival uciși în cadrul unei dispute îndelungate între familiile din orașul San Luca din Calabria, casa familiei Giorgi.\n\nInvestigațiile privind telefoanele criptate au jucat un rol important în ceea ce privește operațiunile oamenilor legii nemți. Poliția a reușit să spargă serviciile criptate EncroChat și SkyEcc, ceea ce i-a oferit o imagine asupra modului în care funcționează organizația mafiotă. Anterior, membrii ‘Ndrangheta evitaseră în totalitate să vorbească la telefon, preferând să conducă sute de kilometri pentru o întâlnire. Dar pandemia de coronavirus și restricțiile de circulație i-au obligat să schimbe tactica.\n\nAstfel de raiduri au avut loc simultan și în Belgia, Italia, Franța, Portugalia, Slovenia, Spania, România, dar și Brazilia și Panama, unde forțele de ordine au acționat sprijinite de elicoptere.\n\nMinistrul de Interne al landului Renania-Palatinat, Michael Ebling, a numit raidurile o „lovitură eficientă” împotriva crimei organizate, citat de DW.com.",
        "label": "Germania"
    },
    {
        "title": "Șocant! Român, torturat de un fermier german! - GermaniaMea.ro",
        "content": "Este deja binecunoscut faptul că Germania caută masiv forță de muncă în aceste zile. Cu aceeași perseverență și nevoia disperată de mai bine, sunt și unii români, dispuși să lase totul în urmă acasă pentru un trai mai bun în străinătate. De asemenea, nu puține au fost cazurile când s-a vorbit despre „exploatările inumane” ale muncitorilor români de către angajatorii nemți și condițiile lor limitate de trai, așa cum GermaniaMea.ro a relatat AICI . Din păcate, ele încă există și apar noi mărturii!\n\nDe data aceasta, totul s-a întâmplat în primăvara lui 2019, dar abia acum totul a ieșit la iveală. În urma anunțului „Român, nu vorbește germană, caută un loc de muncă\" postat pe un site de profil, un neamț, de 39 de ani, din Finnentrop și-a găsit angajatul de care avea nevoie pentru ferma sa de vaci din Plettenberg, din apropiere de Sauerland, o localitate mică din landul Renania de Nord-Westfalia, Germania.\n\nPotrivit publicației regionale Westfalen Post, cei doi s-au întâlnit și au stabilit detaliile angajării - au convenit să declare un salariu lunar de 1.000 de euro, dintre care 500 de euro să fie plătiți direct, fără a avea acte.\n\nO perioadă, toate au mers ca pe roate de ambele părți, fermierul german chiar oferindu-i noului angajat bani pentru a obține permisul de conducere și achiziționându-i un autoturism second-hand.\n\nLa rândul său, românul, de 36 de ani - care se ocupa de mulgerea vacilor, hrănirea lor și repararea gardurilor din pășune - a considerat că e momentul să-și aducă și familia în Germania: soția și copilul minor.\n\nDe aici, povestea ia o cu totul altă întorsătură, sinistră de-a dreptul! Și asta pentru că agricultorul german își recunoaște faptele de care este acuzat, dar le pune într-un context menit să-i justifice acțiunile criminale.\n\nEl susține că s-a confruntat cu noi responsabilități financiare, în momentul în care angajatul român și-a adus familia, ceea ce a presupus și cumpărarea unui apartament special pentru ei și plata doar a jumătate din chirie.\n\nCu toate aceste „beneficii”, familia de români a dispărut brusc într-o zi, lăsând în urmă datorii neachitate. După două săptămâni, ajutorul fermierului s-ar fi întors pios, doar că angajatorul german s-a simțit escrocat financiar și a reacționat violent.\n\nEl l-a dus pe român în pivniță și l-a legat cu un lanț la gât, forțându-l să muncească pentru el gratis o lună și astfel, să-și recupereze „daunele”. Mai mult, fermierul a recunoscut senin că l-a amenințat pe român și cu o armă, cu scopul de a-l speria.\n\nDupă patru săptămâni de calvar și neplată, românul a fost din nou amenințat cu pistolul și i s-a cerut încă o lună de sclavie. Pentru că nu a mai îndurat condițiile impuse de fermierul neamț, românul a reușit să fugă de la fermă pe un drum forestier și să revină în țară.\n\nAcasă, românul a povestit calvarul prin care a trecut autorităților, iar acestea au luat legătura cu cele din Germania care s-au autosesizat. Cazul a ajuns, astfel, în atenția anchetatorilor nemți și face în prezent obiectul unui proces penal la tribunalul regional Hagen.\n\nCu această ocazie, au ieșit la iveală alte detalii despre fermierul german. Presa germană notează că acesta are cazier, din cauza pasiunii sale pentru arme. În 2018, poliția i-a găsit la domiciliu un întreg arsenal: puști, revolvere și pistoale, o pușcă semiautomată cu amortizor, un pistol-mitralieră și multă muniție și, astfel, s-a ales cu o condamnare pentru încălcarea Legii privind controlul armelor militare.\n\nAcum, pentru acuzațiile de sclavie expuse public și judecate la tribunal, fermierul vrea să scape de ele plătindu-i românului 2.000 de euro, ca să-și retragă declarațiile.\n\nPe de altă parte, avocatul apărării a admis că ajutoarele din Europa de Est, potențial vulnerabile, sunt preferate de clientul său.\n\nRomânul a revenit în Germania pentru proces și spune că încă se teme pentru viața sa. El a avut nevoie de asistența unui psiholog, înainte de depoziția sa în instanță. Tremura la propriu în momentul în care povestea cum inculpatul l-a amenințat că o să-l împuște și o să-l îngroape în fosa cu gunoi de grajd, notează Westfalen Post.\n\nÎntrebat dacă ar accepta „oferta” de 2000 de euro a fermierului, românul pare debusolat. Răspunsul ar putea veni în noul termen al procesului, stabilit pentru săptămâna viitoare.",
        "label": "Germania"
    },
    {
        "title": "Român, prins în Germania cu peste 60 kg de monede euro - GermaniaMea.ro",
        "content": "O descoperire neobișnuită a avut loc în primăvara acestui an, în timpul controalelor la frontieră de către poliția federală Kiefersfelden (districtul Rosenheim), Germania, asupra unui român, dar știrea a fost dată abia acum publicității.\n\nPolițiștii nemți au fost surprinși când au găsit pungi întregi cu monede asupra unui cetățean român de 33 ani, care venea din Austria.\n\nÎn mașina lui, ascunse sub roata de rezervă, oamenii legii au găsit 62 de kilograme de monede de 2 euro, respectiv 7.500 de bucăți, informează Bild.de, citând presseportal.de - portalul de știri al Poliției germane.\n\nCeea ce putea părea o „mică avere”, era, de fapt, fier vechi și asta pentru că monedele erau scoase din circulație. Valoarea inițială a acestora era de 15.000 euro!\n\nConform anchetei efectuate de biroul de investigații vamale de la München, monedele aveau „trăsături neobișnuite de batere”, fiind puternic perforate și deformate. Motivul? Ele fuseseră devalorizate.\n\nConaționalul a susținut în instanță că ar fi găsit cele 62 de kilograme de monede lângă un coș de gunoi, într-o parcare din Verona, Italia. Așa cum avea să recunoască ulterior, românul le folosea pentru acte ilegale, trișând la aparatele de slot. Practic, bărbatul alimenta sloturile cu monedele ieșite din uz și juca la păcănele gratuit sau mult mai ieftin.\n\nUlterior, biroul de investigații vamale din München a preluat investigația, sub suspiciunea de spălare de bani.\n\nÎntâmplarea a avut loc la sfârșitul lunii aprilie 2023. La sfârșitul lunii august, românul a mărturisit totul în fața magistraților Judecătoriei Rosenheim. Bărbatul a fost condamnat la doi ani de închisoare cu perioadă de încercare pentru falsificare de bani! Faptul că a mărturisit integral și că nu avea antecedente penale, i-a făcut pe judecători să fie mai îngăduitori, mai ales că românul petrecuse deja patru luni în arest preventiv.\n\nÎn ceea ce privește monedele, acestea au fost confiscate. Experți de la Monetăria Bavareză au fost chemați să le investigheze și, în cele din urmă, au fost anulate corespunzător la Bundesbank la sfârșitul lunii octombrie 2023. Deșeurile rămase au fost vândute, iar veniturile au fost colectate de trezoreria statului, mai informează Poliția germană.\n\nCu un diametru de 25,75 mm și o greutate de 8,50 grame, moneda de 2 euro este cea mai mare din monedele europene. Cu interiorul de culoare aurie din nichel-alamă, iar inelul exterior din cupronichel, unele monede de 2 euro sunt extrem de valoroase. Pe Internet, monedele cu erori de monetărie sunt tranzacționate pe diverse platforme în intervalul de trei cifre și uneori chiar în intervalul de cinci cifre. Cea mai scumpă monedă euro, o monedă belgiană de 2 euro, este tranzacționată pe Ebay cu aproape 150.000 de euro.",
        "label": "Germania"
    },
    {
        "title": "Germania începe cel mai mare test al săptămânii de lucru de 4 zile - GermaniaMea.ro",
        "content": "Într-un moment în care Germania luptă pentru relansarea sa economică și caută cu disperare forță de muncă, în special calificată, săptămâna de lucru de 4 zile pare ca „nuca în perete” - ar zice unii. Sau poate că nu!? Cât de favorabil ar fi acest concept? Dacă în 2022, imediat după ce pandemia de Covid-19 s-a stins, ideea era una relativ nouă în Republica Federală - așa cum GermaniaMea.ro a arătat AICI – acum lucrurile devin din ce în ce mai serioase.\n\nCâteva încercări firave ale angajatorilor germani au avut loc în primăvara anului trecut, (despre care GermaniaMea.ro a relatat AICI ), urmând îndeaproape modelul britanic de succes. Însă cel mai amplu experiment al săptămânii de lucru reduse începe în februarie.\n\nAșadar, este oficial! Mii de angajați din 45 de companii și organizații germane testează săptămâna scurtă de lucru timp de șase luni. Astfel, deși vor petrece semnificativ mai puțin timp la birou (respectiv Das Homeoffice ), angajații își vor primi salariul integral. Proiectul este inițiat de compania de consultanță Intraprenör, în colaborare cu organizația non-profit 4 Day Week Global (4DWG), informează DW.com.\n\nPromotorii reducerii săptămânii de lucru afirmă că o săptămână de lucru de patru zile ar ajuta la reducerea deficitului de lucrători calificați, între altele pentru că ar crește productivitatea angajaților. Argumentul lor este că oamenii care lucrează doar patru zile în loc de cinci sunt mai motivați și, prin urmare, mai productivi.\n\nÎn acest mod, persoanele care nu sunt pregătite să lucreze cinci zile ar putea fi aduse în câmpul muncii, ceea ce ar reduce deficitul de forță de muncă bine calificată, mai explică susţinătorii proiectului.\n\nPe de altă parte, zilele de concediu medical au scăzut, de asemenea, cu două treimi. Datele recente ale companiei germane de asigurări de sănătate DAK arată că angajații din Germania și-au luat în medie 20 de zile de concediu medical anul trecut.\n\nCu toate aceasta, absențele legate de boală au cauzat o pierdere reală globală de venituri de 26 de miliarde de euro în Germania în 2023, a declarat Asociația germană a companiilor farmaceutice. Acest lucru ar fi împins în jos producția economică cu 0,8%.\n\nȘi totuși, nu toți germanii vor sa lucreze mai puțin. Potrivit, unui sondaj realizat de Fundația Hans Böckler, apropiată de sindicate, aproape trei sferturi dintre angajații cu normă întreagă și-ar dori o săptămână de patru zile cu același salariu. 8% sunt în favoarea unei săptămâni de patru zile chiar și cu salariu redus. Însă 17% resping o reducere a programului de lucru.\n\nCe domenii ar fi afectate?\n\nEnzo Weber, expert în piața muncii, care conduce cercetări la Universitatea din Regensburg, este sceptic în privința unor rezultate pozitive. Potrivit acestuia, reducerea timpului de lucru ar duce probabil la o muncă mai concentrată. În acest caz, consecințele nu ar fi resimțite imediat, mai ales in cazul unor studii concepute să dureze doar șase luni.\n\nEl punctează că doar companiile a căror activitate este potrivită pentru o săptămână de lucru de 4 zile ar putea aplica pentru un astfel de experiment.\n\nDe asemenea, Holger Schafer, cercetător la Institutul Economic German din Koln, spune ca este o fantezie să ne așteptam la o creștere de 25% a productivității în schimbul unei reduceri de 20% a orelor de lucru.\n\nLa rândul său, economistul Bernd Fitzenberg, de la Institutul german pentru Cercetarea Ocupării Forței de Muncă (IAB), spune că o săptămână redusă de lucru ar putea însemna costuri mai mari pentru companii dacă „repartizarea orelor de lucru pe doar patru zile nu este compensată de creșterea productivității”. Potrivit acestuia, săptămâna de 4 zile va fi mai dificil de implementat în domenii precum asistență medicală, servicii de securitate sau transporturi.",
        "label": "Germania"
    },
    {
        "title": "Topul celor mai buni angajatori germani din 2025! - GermaniaMea.ro",
        "content": "De la producători de mașini la mari companii de tehnologie, Germania găzduiește unii dintre cei mai renumiți angajatori.\n\nCând vine vorba de o viață profesională reușită, alegerea angajatorului potrivit este esențială. Deși s-ar putea să vă concentrați mai mult pe lucruri precum titlul postului și locația, pentru cine lucrați poate schimba totul - de la salariul net la satisfacția în muncă și șansele de progres în carieră.\n\nPentru a ajuta lucrătorii să aibă o perspectivă corectă a complexității pieții locurilor de muncă din Germania, un nou sondaj Statista realizat pentru revista Stern și-a propus să găsească cei mai iubiți angajatori din țară.\n\n34.000 de angajați au participat la studiul în cauză. Ei au fost rugați să-și evalueze șefii în funcție de o varietate de factori și să spună dacă ar recomanda altora locul lor de muncă.\n\n„Prin evidențierea acestor companii, clasamentul oferă informații valoroase atât pentru cei care caută un loc de muncă, cât și pentru angajatori, prezentând cele mai atractive locuri de muncă din Germania în ochii angajaților lor”, este motivația care a stat la baza realizării studiului.\n\nÎn mod surprinzător, liderul topului nu e vreun gigant IT sau cineva din industria auto din Germania, ci lanțul de drogherii DM . Marele retailer, care are peste 51.000 de angajați, a obținut un total de 88 de puncte din 100, plasându-l în vârf peste media de 66,58 puncte.\n\nDeși DM s-a descurcat bine în mai multe valori, factorul remarcabil în popularitatea sa a fost angajamentul său față de sustenabilitate - Nachhaltigkeit .\n\nCine a mai e în top 10?\n\nAnul acesta, Adidas se mulțumește cu locul doi. Gigantul de îmbrăcăminte sportivă a obținut 87,16 puncte în clasament, angajații menționând imaginea brandului și importanța companiei drept atuuri pentru a munci acolo.\n\nGoogle Germania a urcat cu două locuri în acest an, pe locul trei, obținând puncte bune mai ales pentru perspectivele de carieră și dezvoltare.\n\nÎntre timp, giganții din industria auto BMW, Porsche și Audi au ocupat locul patru, al cincilea și, respectiv, șase în clasament.\n\nCel mai mare salt în clasamentul din acest an a fost realizat de compania de ceai Teekanne, care a avansat cu 50 de locuri pe locul șapte.\n\nCentrul Aerospațial German (DLR) s-a clasat pe locul opt, urmat de compania farmaceutică Boehringer Ingelheim pe locul nouă și filiala germană a companiei elvețiene Lindt & Sprüngli pe locul zece.\n\nIată primii cei mai buni 25 de angajatori germani conform sondajului Statista și scorurile lor:\n\nCe alte companii s-au clasat pe primul loc în diferite industrii?\n\nDincolo de clasamentul general, Stern a analizat și cei mai populari angajatori dintr-o serie de industrii diferite, de la IT la asistență medicală și ospitalitate.\n\nÎn plus, a căutat să găsească cel mai bun angajator pentru persoanele la început de cariera, precum și cel mai bun angajator pentru femei.\n\n„Prin sondajul nostru pe scară largă în colaborare cu revista Stern, îi ajutăm pe lucrătorii să se orienteze”, a explicat Hubertus Bitting, lider de proiect la Statista. „De data aceasta am pus un accent special pe femei, care sunt deosebit de căutate în vremuri de deficit de forță de muncă calificată”.\n\nPe lângă faptul că a devenit cel mai mare angajator în general, DM a revendicat primul loc ca cel mai bun retailer pentru care să lucrezi, urmat îndeaproape de concurentul Rossmann. De asemenea, DM este și cel mai mare angajator pentru femei, urmat de Google Germania, Adidas, Deutsche Bundesbank și compania de electronice Adtran.\n\nÎn IT și telecomunicații, Microsoft Germania a ajuns pe primul loc, companie urmată în clasament de Datev, Atruvia, Bridging-IT și Adtran, într-un top 5.\n\nÎn industria electronică, producătorul de dispozitive de curățare și aspirare Kärcher a ajuns pe primul loc, urmat de Infineon, Wago, Zeiss și Busch-Jaeger.\n\nÎn industria auto, primii cinci angajatori au fost BMW, Porsche, Audi, Mercedes-Benz și Coroplast. Volkswagen, care s-a confruntat recent cu probleme financiare severe și potențiale reduceri de locuri de muncă, a reușit totuși să ajungă pe locul șapte.\n\nÎn ospitalitate și turism, hotelul de ultimă generație Bayerischer Hof din München a ocupat primul loc, urmat de Tui, Fit X, Enterprise Rent a Car și Aida Cruises.\n\nÎn domeniul sănătății, între timp, Centrul German de Cercetare a Cancerului a fost cel mai mare angajator, urmat de Klinikum Niederlausitz, Universitätsklinikum Bonn, Universitätsklinikum Münster și Klinikum Bielefeld au urmat în clasament.\n\nNu în ultimul rând, Carglass a devenit cea mai bună alegere pentru cei aflați la început de carieră, urmată de DM, Adidas, Google Germania și Ikea.",
        "label": "Germania"
    },
    {
        "title": "Germania, sub un val de amenințări cu bombă! - GermaniaMea.ro",
        "content": "Teama și teroarea se întețesc în Germania după ce mai multe ameninţări cu bombă au fost primite luni şi marţi de mai multe şcoli şi instituții media.\n\nCursurile au fost anulate pentru sute de elevi în cursul dimineţii. În cele mai multe cazuri, la scurt timp după aceea, s-a dat undă verde pentru reluarea cursurilor. Au fost afectate şcoli din oraşele bavareze Augsburg şi Regensburg, Karlsruhe şi Mannheim în landul Baden-Wurttemberg, Solingen în Renania de Nord-Westfalia şi în capitala Turingiei, Erfurt. În trei cazuri, şcolile au primit ameninţarea prin e-mail.\n\nPe de altă parte, poliţia din Mainz a declarat că mai multe clădiri din incinta ZDF au fost evacuate pentru a se asigura siguranţa personalului şi a altor persoane, inclusiv clădirea operaţiunilor de difuzare şi clădirea înaltă în care se află administraţia postului. Aproximativ 600 de angajaţi ai postului național de televiziune s-au putut întoarce la locurile de muncă după ce au fost asigurați că totul e în ordine.\n\nȘi postul de televiziune RTL a fost de asemenea afectat de o ameninţare cu bombă, la fel și Willy-Brandt-Haus, sediul Partidului Social Democrat din Germania (SPD) al cancelarului Olaf Scholz.\n\nDe asemenea, poliţia a declarat că și gara centrală din Berlin a fost afectată. Operatorul de transport feroviar Deutsche Bahn a primit un e-mail cu ameninţări în timpul nopţii, a spus un purtător de cuvânt al poliţiei marţi dimineaţă. Oamenii legii au întărit forţele în gara centrală şi a evaluat situaţia de pericol. În cele din urmă, s-a ajuns la concluzia că pasagerii nu erau în pericol.\n\nÎn unele cazuri, poliţia a vorbit despre gruparea teroristă palestiniană Hamas ca iniţiator al ameninţărilor.\n\nDe altfel, organul de stat din oraşul Essen a anunţat recent arestarea unui bărbat după ce a primit „indicaţii privind un posibil scenariu de atentat”.\n\nFără a oferi vreo indicaţie privind identitatea suspectului, poliția s-a rezumat doar la a spune că este „un cunoscut al oamenilor legii”, însă surse susțin că este vorba despre Tarik S., un jihadist de 29 de ani şi ar fi intenţionat să comită un atac împotriva unei demonstraţii pro-israeliene. El a călătorit în Siria via Turcia la sfârșitul anului 2013, unde s-a alăturat Statului Islamic (SI), cu numele de luptă „Osama Al Almani” - Osama Germanul, potrivit Der Spiegel.\n\nEl a fost arestat la domiciliul său din Duisburg, care a fost percheziționat de poliție.\n\nSăptămânalul Der Spiegel și ziarul popular Bild susțin că poliția a primit informații de la un serviciu de informații străin că bărbatul ar fi căutat pe internet adunări pro-israeliene și ar fi consultat conținut jihadist.\n\nSurse apropiate autorităților susțin că acest lucru a dus la temeri că acesta plănuia un atac cu camion capcană, deși nu este clar dacă acesta vizase deja o manifestație anume.\n\nSute de manifestații pro-israeliene și pro-palestiniene au avut loc în Germania de la 7 octombrie, când Hamas a lansat un atac fără precedent asupra Israelului. Mai multe manifestații pro-palestiniene au degenerat în ciocniri cu poliția, în special la Berlin. Mai multe, GermaniaMea.ro a relatat AICI .",
        "label": "Germania"
    },
    {
        "title": "Decizie inedită: fără muzică la târgurile de Crăciun din Germania! - GermaniaMea.ro",
        "content": "E bine știut faptul că Germania găzduiește unele dintre cele mai frumoase târguri de Crăciun din Europa. Sunt evenimente devenite deja faimoase pentru frumusețea locurilor în care sunt organizate, a bunătăților specifice și a decorațiunilor deosebite. Toate acestea te transpun în feeria sărbătorilor de iarnă, la care se adaugă și tradiționalele colinde. Sau nu?!?\n\nAtmosfera de basm de odinioară lipsește în unele orașe din Republica Federală și asta pentru că mai mulți organizatori ai târgurilor din această perioadă au decis ca acestea să se desfăşoare fără muzică. Motivul? Valoarea licenţelor, pe care au fost nevoiţi să le plătească pentru muzica difuzată, au crescut enorm în acest an. Asociația din Germania responsabilă cu drepturile de autor a majorat tarifele, în unele cazuri, chiar și cu 1000%.\n\nLa târgul de Crăciun din Leipzig, spre exemplu, difuzoarele sunt mai mult de decor. Muzica de sărbători lipsește în timpul zilei. Și concertele au fost anulate, spre marea dezamăgire a vizitatorilor. Este o formă de protest faţă de taxele pentru drepturi muzicale practicate de asociaţia pentru drepturi muzicale GEMA.\n\n„Vrem să rămânem în contact cu GEMA şi să nu fim traşi pe sfoară\", a declarat managerul Târgului de Crăciun din Leipzig, explicând.\n\nDe altfel, un semnal de alarmă a fost tras la începutul acestei săptămâni când în oraşe precum Dresda, Magdeburg, Hanovra şi Rostock a fost organizată luni acţiunea denumită „Ziua Tăcerii\".\n\n„Este deja o situație critică. Dacă în 2019, facturile erau sub 3.000 de euro, apoi în 2022 am primit, fără o înștiințare în prealabil, o factură de 38.000 de euro. Este o diferență colosală pentru toți cei afectați de astfel de creșteri\", a mai declarat un alt organizator.\n\nÎn replică, GEMA spune că înțelege nemulțumirea vizitatorilor, dar aruncă vina pe organizatorii târgurilor de Crăciun.\n\nAsociația, care reprezintă peste 90.000 de artiști, muzicieni și compozitori, folosește suprafața totală a târgului de Crăciun pentru a calcula taxele pentru licențele muzicale. Dar, se pare că unii operatori au specificat o suprafață mult mai mică, de exemplu, doar zona din fața unei scene. De aici și suprataxele considerabile.\n\nGEMA justifică valoarea mare a facturilor, acuzându-i pe organizatorii multor târguri că au obţinut încasări mari raportând informaţii financiare incorecte în ultimii ani.\n\n„Nu se poate ca organizatorii să fie dispuși să plătească 3 sau 4 euro pentru cârnați și vin fiert, dar să nu fie dispuși să plătească pentru muzică”, a declarat Ursula Goebel, purtător de cuvânt GEMA.\n\nMajoritatea operatorilor nu au luat în calcul un buget atât de mare pentru muzică și, prin urmare, trebuie să găsească alternative.\n\nÎn unele zile se vor difuza cântece pentru care nu e nevoie de licență pentru drepturi de autori, în alte zile nu va fi muzică deloc, dar de vineri până duminică va fi difuzată muzică conform regulilor GEMA, dau asigurări organizatorii.\n\nCât de sigure mai sunt târgurile de Crăciun din Germania?\n\nPe de altă parte se pune problema siguranței în cadrul târgurilor de Crăciun din Germania. Autorităţile nemțești din mai multe landuri federale au anunţat că, în ultimele zile, au fost reţinute mai multe persoane, suspectate de a fi pregătit atentate asupra unor astfel de locații festive. Este vorba de niște tineri, simpatizanţi ai organizaţiei militante islamiste ISIS, domiciliaţi în landul vestic Renania de Nord Westfalia şi în cel estic Brandenburg.\n\nDe remarcat ar fi că în acest caz este vorba despre persoane foarte tinere, în vârstă de 15, respectiv 16 ani – un rus de naționalitate cecenă și un afgan cu cetăţenia germană. Un expert pentru problemele legate de terorism a declarat că cei doi au fost activi şi într-o reţea electronică în care discutau cu alţi simpatizanţi islamişti.\n\nAcest lucru amintește de atentatul din 19 decembrie 2016 când un islamist a călcat atunci cu un camion vizitatorii târgului de Crăciun din centrul Berlinului, omorând 12 persoane şi rănind peste 70.\n\nDe altfel, Serviciul de Informaţii interne vorbeşte despre un „acut pericol de terorism” în Germania, la această oră.",
        "label": "Germania"
    },
    {
        "title": "Care e orașul unde se consumă cea mai multă cocaină în Germania? - GermaniaMea.ro",
        "content": "În ultimii trei-patru ani, cocaina joacă un rol din ce în ce mai mare pe scena drogurilor din Berlin - una dintre capitalele lumii ale petrecerilor. Cei care abia fac cunoștință cu scena petrecerilor din Berlin pot fi luați prin surprindere când vine vorba de cât de mult trag berlinezii pe nas pulberile albe misterioase în cluburile de noapte din oraș.\n\nCe însemnă asta? Consumul de cocaină este a doua cea mai mare cauză de decese legate de droguri în oraș, după heroină. 35 de persoane au murit după ce au consumat cocaină la Berlin în 2018, iar în primele șapte luni din 2019, poliția înregistrase deja 25 de decese.\n\nÎn plus, s-a descoperit că Berlinul are cantități mari de reziduuri de cocaină în apa sa, potrivit iamexpat.de, care citează un studiu la nivelul UE privind apele reziduale din mai multe orașe europene. În mod îngrijorător, spun specialiștii, consumul de MDMA și metamfetamină este, de asemenea, în creștere în rândul petrecăreților și locuitorilor orașului.\n\nAltfel spus - în Berlin se consumă mai multa cocaină decât oriunde altundeva în Republica Federală, iar consumul este în creștere în orașul german. În ultimii cinci ani, koksen (consumul de cocaină) a devenit cu 58% mai popular, potrivit unei analize a apei din oraș.\n\nÎn cadrul studiului au fost analizate apele uzate din 100 de orașe germane. După capitală, s-a descoperit că Dortmund și Munchen au cea mai mare populație de consumatori de substanțe interzise. Pe locul patru nu a fost capitala bancară Frankfurt, ci, în mod surprinzător, Magdeburg din Saxonia-Anhalt.\n\nPe de altă parte, locuitorii din Anvers, Istanbul, Praga, Riga, Barcelona și Milano consumă cocaină mai des decât berlinezii, mai notează sursa citată.\n\nConsumul de cocaină nu s-a diminuat nici pe perioada pandemiei, chiar dacă au fost atâtea interdicții și petrecerile au fost interzise. Din contra, pe perioada lockdownul-ului, pentru unii, adicția s-a dublat. Au fost prea puţine substanţe pe piaţă? Nu, aceasta chiar nu a reprezentat nicio problemă. „Taxiul cu cocaină\" ( Kokstaxi ) era mai prompt decât livrările de pizza, principala poartă de acces pentru acest drog fiind mereu marile porturi.\n\nClienții comandă un „taxi” efectuând un apel telefonic sau trimițând un text cu adresa la un număr privat, care îi conectează la un call-center neoficial. În 15 minute, o mașină nemarcată ajunge la locația desemnată. Schimbul are loc de obicei în interiorul vehiculului. Numai într-un vehicul polițiștii au găsit un kilogram de cocaină evaluat la 40.000 de euro, împreună cu două arme de foc false.",
        "label": "Germania"
    },
    {
        "title": "Viața în Germania în 2024 – care sunt principalele schimbări? - GermaniaMea.ro",
        "content": "Cu toții avem așteptări de mai bine de la noul an, iar, în aceste vremuri, pentru mulți aspirațiile sunt modeste. Goana după o viață mai bună încă vizează decizia de a pleca în străinătate - un pas foarte important și dificil în același timp. Din postura de emigrant, condițiile de trai sunt totuși altele.\n\nIată la ce să te aștepți în 2024 dacă alegi să găsești un loc de muncă în Germania !\n\nPragul de venit neimpozabil va crește cu aproape 700 de euro, iar Kinderfreibetrag (scutirea de taxe pentru copii) cu peste 350 de euro. Mai puțini oameni vor plăti așa-numita „Taxa de solidaritate”, pragul de scutire fiind majorat cu aproape 600 de euro.\n\nDupă un val de critici, suma totală de Elterngeld pe care o primesc părinții aflați în concediu de maternitate/paternitate va scădea la 200.000 de euro în 2024, cu o scădere suplimentară de 25.000 de euro în anul următor, la 175.000 de euro.\n\nPerspectivele pentru piața imobiliară din Germania nu arată grozav pentru 2024, cu chiriile în creștere și imposibilitatea de a achiziționa o proprietate. Piața ar putea vedea o revenire, potrivit analiștilor, dar nu înainte de ultimul trimestru al anului.\n\nA fost un drum lung, cu mai multe întârzieri, dar se așteaptă ca 2024 să fie anul în care Germania va adopta noua lege a cetățeniei. Noua legislație a fost dezbătută în Bundestag în ultima săptămână din noiembrie, urmând a fi programate încă două lecturi înainte de vot. Dacă legea va trece, ar trebui să intre în vigoare în jurul lunii aprilie.\n\nConform noii legislații, guvernul german va permite cetățenia dublă pentru toată lumea - și nu doar pentru cetățenii UE. Cetăţenilor străini li se va permite să solicite cetăţenia germană după cinci ani - o reducere semnificativă faţă de cei opt câți sunt în momentul de față.\n\nPlanul revizuit în două etape al Germaniei pentru legalizarea canabisului recreațional a ratat fereastra de dezbatere de către Bundestag în 2023. Acest lucru pune în discuție aprobarea de la 1 aprilie 2024 a proiectului de lege în cauză, dar există încă posibilitatea ca acesta să fie votat de guvern anul viitor.\n\nConform legislației propuse, revizuite, adulții vor putea deține până la 25 de grame de canabis pentru uz recreațional și vor putea cultiva trei plante. Mai multe despre planul de legalizare a canabisului în Germania găsiți AICI .\n\nÎn ceea ce privește legea imigrației, după o relaxare a restricțiilor de eligibilitate în 2023, pe lângă „Cartea albastră”, muncitorii calificați din țările din afara UE vor putea obține un „Card de oportunitate” care le permite un an să își caute un loc de muncă în Germania, cu condiția să se poată întreține financiar. Alte lucruri interesante despre reforma cetățeniei germane, puteți citi AICI .\n\nLa aproape șase ani de la votul UEFA la Nyon - Elveția, Germania va fi gazda Campionatelor Europene de Fotbal din 2024, din 14 iunie până pe 14 iulie. Zece locații din toată țara sunt vizate, fiind programate meciuri la Berlin, Köln, Dortmund, Düsseldorf, Frankfurt, Gelsenkirchen, Hamburg, Leipzig, Munchen și Stuttgart.\n\nO nouă rundă de vânzări de bilete a început pe 4 decembrie. Mai multe detalii găsiți AICI .\n\nDe la 1 ianuarie, reținerea de garanție sau regulamentul Pfand se va aplica și laptelui, amestecurilor de băuturi din lapte și produselor lactate de băut oferite în sticle de plastic.\n\nBăuturile care fac parte din program vor purta sigla „Pfand”. Scopul este ca supermarketurile și discounturile să nu mai vândă băuturi în sticle sau cutii nereturnabile fără garanție/depozit.\n\nPuteți duce produsul înapoi la magazin și îl puteți recicla pentru a primi garanția înapoi, astfel încât să nu pierdeți bani.\n\nAlte reguli valabile în supermarketurile din Germania privind acest aspect, găsiți AICI .\n\nCostul unei mese la cafenea și restaurant este posibil să se majoreze în 2024. Asta pentru că guvernul german a decis valoarea TVA-ul să revină la 19% în loc de 7%. Taxa a fost redusă ca măsură împotriva creșterii inflației din cauza crizei energetice.\n\nOricum, astfel de ieșiri în oraș devin din ce în ce mai rare, astfel că asta înseamnă încă o lovitură atât pentru bugetele locuitorilor din Germania, cât și pentru proprietarii de restaurante.\n\nAmatorii de călătorii au motive de bucurie: vor exista o serie de noi servicii care vor conecta Germania cu țările învecinate în 2024, unele incluzând și servicii de dormit. O soluție la zborurile pe distanțe relativ scurte, cu reducerea amprentei de carbon este oferită de mai mulți furnizori feroviari europeni. Noile rute stabilite vizează orașe din Polonia (Varșovia și Cracovia), Austria (Graz), Țările de Jos (Amsterdam) și Ungaria (Budapest).\n\nDe asemenea, conceptul European Sleeper intenționează să-și extindă serviciul existent de la Bruxelles la Berlin, pentru a include și Dresda și Praga.\n\nPentru cei care doresc să se aventureze mai departe, în străinătate, mai multe zboruri vor fi disponibile din Germania în 2024. Noi rute de la Frankfurt la Calgary în Canada și San Antonio în Statele Unite vor începe prin Condor. Lufthansa își va spori, de asemenea, ofertele din Munchen și Frankfurt, în orașe din SUA precum Tampa.\n\nEurowings va zbura, de asemenea, către Erbil în Irak și Erevan, capitala Armeniei.\n\nAngajații din Germania vor avea o mulțime de sărbători legale în 2024. Dacă sunteți în căutarea mai multor zile libere, luați în considerare o mutare în Bavaria - în special, fermecătorul oraș Augsburg. Este orașul din Germania care se bucură de cele mai multe sărbători, atât religioase, cât și laice.",
        "label": "Germania"
    },
    {
        "title": "Ce este indemnizația de vacanță pentru familiile modeste din Germania? - GermaniaMea.ro",
        "content": "Pentru multe familii cu venituri modeste, vacanța este un pur și simplu un lux. Cele mai recente date ale Oficiului de Statistică al UE arată că jumătate din toate gospodăriile cu venituri mici din Germania nu își pot permite nici măcar o săptămână de vacanță. În cazul părinților singuri, peste 60% nu-și pot permite un concediu de o săptămână o dată pe an.\n\nCeea ce multe familii nu știu este că statul german promovează și subvenționează concediul cu familia prin oferirea unei indemnizații.\n\nTotul a pornit în 2022, când pandemia de coronavirus a fost declarată eradicată în Germania, iar familiile cu venituri mici au primit o vacanță cu copii de la stat. Până la 90% din costurile unei scurte vacanțe au fost acoperite atunci. Această finanțare nu mai există, dar există succesoarea ei - „Urlaubszuschuss für Familien”.\n\nGermaniaMea.ro – un site pentru românii care caută de muncă în Germania – îți explică despre ce este vorba...\n\nPărinții din Germania care se descurcă greu cu cheltuielile cu cei mici, pot aplica pentru noul sprijin financiar pentru vacanțe. Potrivit Ministerului Federal pentru Afaceri Sociale, noua subvenție vrea să le permită părinților, inclusiv cei singuri, să beneficieze de câteva zile de relaxare, alături de copii lor minori, informează Bild.de.\n\nBeneficiază de acest tip de finanțare cei care:\n\nE bine de știut că, în unele cazuri, inclusiv bunicii care doresc să călătorească împreună cu nepoții pot beneficia de acest sprijin, dacă îndeplinesc condițiile de eligibilitate.\n\nMulte stațiuni de petrecere a vacanței în familie sunt potrivite și pentru persoanele cu dizabilități sau persoanele care au nevoie de îngrijire.\n\n11 din 16 state federale oferă astfel de subvenții: Bavaria, Berlin, Brandenburg, Bremen, Mecklenburg-Pomerania de Vest, Saxonia Inferioară, Renania de Nord-Westfalia, Renania-Palatinat, Saarland, Saxonia și Turingia.\n\nValoarea subvențiilor publice variază de la un land la altul. Înainte de a începe organizarea vacanței, ar fi bine să verificați dacă autoritățile vă vor putea acorda o subvenție fie pentru fiecare copil, fie pentru fiecare membru al familiei. De precizat că acest lucru este posibil numai în statul federal în care familia își are reședința permanentă.\n\nPuteți afla mai multe despre diferitele cerințe în funcție de statul federal pe site-ul BAG Familien Erholung .\n\nCererile pentru aceste granturi individuale sunt, de obicei, procesate de asociațiile de asistență socială și familială la nivel local sau de stat, de oficiile locale pentru tineret, iar în unele cazuri și direct de către sponsori. Ministerele sociale sunt, de asemenea, parțial responsabile.\n\nExistă aproximativ 80 de centre de vacanță non-profit pentru familii în Germania. Familiile pot alege între cazare la mare și la munte, case de vacanță și apartamente cu și fără masă. Multe dintre oferte dispun și de un program special pentru copii, cu ateliere educative sau opțiuni de joacă atractive.\n\nFamiliile eligibile pot primi ajutor financiar pentru un sejur de 7 până la 14 nopți.\n\nCât de mari sunt subvențiile depinde de statul federal în care locuiți. În general, activitățile de vacanță sunt finanțate de la 13 euro până la 30 euro/zi de copil sau/și părinte. Cu puțin noroc, puteți economisi 50 până la 80% din costurile de vacanță.\n\nDe exemplu, o familie din Mecklenburg-Pomerania de Vest, formată din doi adulți și doi copii, poate primi o finanțare de 840 de euro pentru o săptămână.\n\nCu toate acestea, sunt foarte puține cereri depuse. Problema este că mulți oameni care au cu adevărat nevoie nu pot folosi programul.\n\nMotivul? Potrivit Arbeiterwohlfahrt (AWO) - Asociația pentru Bunăstarea Angajaților, cererile trebuie depuse înainte de data în care e stabilită vacanța, iar subvenția este plătită numai după efectuarea ei. De fapt, familiile trebuie să se descurce singure pe perioada derulării concediului cu cei mici și, ulterior, vor primi și contravaloarea cheltuielilor efectuate în vacanță.",
        "label": "Germania"
    },
    {
        "title": "Dezbateri aprinse în Germania privind fumatul! Noi interdicții! - GermaniaMea.ro",
        "content": "În cursul legalizării consumului controlat de canabis, Germania se pregătește să modifice legea împotriva fumatului, anunță presa germană. Legea are în vedere o interdicție menită să protejeze „grupurile de persoane deosebit de vulnerabile”, precum minorii sau femeile însărcinate, de fumatul pasiv.\n\n„Copiii și femeile însărcinate au nevoie de o mai bună protecție în societate”, a declarat vineri un purtător de cuvânt al Ministerului Sănătății, condus de Karl Lauterbach.\n\nPoluarea în urma fumatului în mașină este „extrem de mare din cauza volumului mic de spațiu”. Fumatul pasiv provoacă „conform unor studii de încredere” multe „boli grave și decese”. Printre altele, s-a dovedit o legătură cauzală între fumatul pasiv și cancerul pulmonar.\n\n„Interzicerea fumatului în mașină în timpul călătoriilor este o necesitate. Ar fi trebuit introdusă mai devreme\", a spus Lauterbach. Modificarea legii urmează a fi implementată ca parte a legalizării planificate a canabisului. Proiectul pentru interzicerea fumatului este în curs de coordonare cu celelalte departamente.\n\nInterdicția se va aplica țigărilor, țigărilor electronice, „altor produse din tutun încălzit” și canabisului, iar un control ar putea funcționa într-un mod similar cu interzicerea utilizării telefonului mobil la volan.\n\nÎn martie 2022, unele state federale inițiaseră deja modificarea legii pentru nefumători în Bundesrat. Inițiativa a venit din Renania de Nord-Westfalia, Bremen, Hamburg, Saxonia Inferioară și Schleswig-Holstein, care au introdus interzicerea fumatului în mașini încă din 2019. La acel moment, alineatele 1, 2 și 5 din Legea federală privind protecția împotriva fumatului (BNachrSchG) urmau să fie modificate. Prin urmare, fumatul în vehicule în prezența minorilor și a femeilor însărcinate ar trebui, de asemenea, interzis în prezenta propunere. Încălcările pot duce la amenzi între 500 și 3.000 de euro.\n\nCare sunt părerile contra?\n\nCentrul German de Cercetare a Cancerului susține ideea, subliniind că, potrivit ultimelor cifre din 2018, aproximativ 800.000 de minori sunt expuși la fumatul pasiv în mașini. De asemenea, Asociația Medicală Germană consideră că, de fapt, ar trebui de la sine înțeles că nu trebuie să fumezi în prezența lor. „Dacă există lipsă de rațiune și simțul responsabilității, statul trebuie să intervină”.\n\nAsociația profesională a medicilor pediatri merge și mai departe. „Este nevoie urgentă de interzicerea fumatului acasă”, a declarat purtătorul de cuvânt al asociației pentru „Bild”. „În special, între cei patru pereți, copiii suferă cele mai mari daune din cauza fumatului pasiv”.\n\n„Nu cred în interdicții greu de aplicat și de valoare îndoielnică”, a replicat purtătorul de cuvânt al grupului parlamentar FDP pentru politicile de sănătate, Andrew Ullmann. Acesta consideră că o modalitate mai bună ar fi campaniile de sprijinire și promovare a renunțării la fumat. „Ajungem mai departe așa, decât cu noi interdicții.”\n\nSe pare că Lauterbach vizează o societate complet fără fumat și fără alcool. „Karl Lauterbach este fericit să-și trăiască obsesia pentru sănătate în privat”, a spus și politicianul FDP Kristine Lütke.\n\nDe altfel, Germania nu ar fi prima țară din Europa care va introduce o astfel de interdicție a fumatului. Inițiativa este deja în vigoare în Grecia, Finlanda și Cipru. Fumatul nu este permis acolo dacă minorii călătoresc în mașină. Fumatul este, de asemenea, interzis în Franța, de îndată ce copiii minori – mai mici de 18 ani – sunt la bord. Dacă nu, amendă începând de la 68 de euro. De asemenea, în Italia, fumatul nu este permis în prezența femeilor însărcinate.",
        "label": "Germania"
    },
    {
        "title": "Provocările care atacă încet, dar sigur Germania! - GermaniaMea.ro",
        "content": "Guvernul german abordează în prezent două dintre cele mai presante provocări cu care se confruntă țara și s-au dovedit a fi legate între ele: influența extremismului (fie el de dreapta sau de stânga), creșterea acțiunilor de terorism și radicalizare pe de o parte și, pe de altă parte, declinul demografic pe termen lung.\n\nPrima este mai imediată: Alternativa pentru Germania (AfD), partidul de extremă dreaptă anti-imigrație, este în prezent cea mai mare forță politică din mai multe state din estul Germaniei, iar populismul său ajunge la noi alegători. (Despre puterea extremismului de dreapta, GermaniaMea.ro a relatat și AICI ).\n\nGuvernul german a introdus recent o lege menită să reducă obstacolele birocratice pentru aplicarea la muncă în Germania, dar atmosfera politică este mai greu de controlat. Ministrul german de Finanțe Christian Lindner a rezumat problema la începutul acestei săptămâni: „Cel mai mare risc de localizare a afacerii pentru estul Germaniei este AfD”, a spus el la un eveniment din regiune. „Un partid care vrea să sigileze țara și servește clișee xenofobe este nisip în motoarele economiei”.\n\nTotodată, Serviciul german de informații interne atrage atenția în privința unui „nivel înalt de radicalizare” în rândul extremiștilor de stânga. Potrivit acestuia, pericolul potențial ar rămâne „ridicat”. Numărul extremiștilor de stânga dispuși la violențe ar fi crescut cu 700 ajungând la 10.300 numai în 2022.\n\nȚinte ale acestor violențe ar fi poliția și cei considerați extremiști de dreapta, dar și firme, în special din domeniul imobiliar, notează DW. O parte din extremiștii de stânga ar încerca să se implice și în protestele climatice.\n\nÎn mod implicit, atragerea de noi membrii în astfel de grupări și îndemnul la radicalizare sporește pericolul.\n\nTerorismul în Germania capătă și el tot mai multă amploare. Atacuri armate, cu bombe artizanale, cu mașina (vezi AICI ), toate atrag îndoiala dacă Germania mai este o țară sigură sau nu.\n\nChiar zilele trecute, poliţia germană a arestat şapte persoane suspectate că au fondat o organizaţie teroristă cu scopul de a comite atacuri similare cu cele ale Statului Islamic.\n\nA doua provocare este pe termen mai lung și mai practic și, potrivit economiștilor, poate amenința prosperitatea țării: un decalaj demografic iminent în forța de muncă a țării, despre care liderii de afaceri spun că va necesita mult mai multă imigrație.\n\nCât de mult cântărește acest „pericol” pentru imigranți?\n\nPe de altă parte, unii sociologi susțin că „oamenii sunt conștienți de ceea ce se întâmplă în Germania”.\n\n„Știm din cercetări că deciziile de migrare sunt foarte complexe”, a spus Ulrich Kober, director al programului Democrație și coeziune socială la think tank-ul Fundației Bertelsmann pentru DW. „Nu există niciodată un singur factor: oamenii au priorități diferite atunci când aleg unde să migreze.”\n\nÎn opinia acestuia, cei mai importanți factori pentru cei care vor să vină în Germania sunt câștigul financiar potențial, perspectivele profesionale și calitatea vieții. La toate aceste capitole, spune Kober, Germania este destul de bine plasată. Dar, desigur, este în competiție cu alte țări bogate care au nevoie de o nouă forță de muncă – iar SUA, Canada, Australia și Marea Britanie au toate un avantaj serios, deoarece cea mai mare parte a lumii vorbește engleza.\n\nUn sondaj OCDE, care a apărut anul trecut, a întrebat muncitorii calificați din întreaga lume care sunt cele mai mari obstacole în calea sosirii lor în Germania: aproximativ 38% au menționat lipsa cunoștințelor de limba germană, în timp ce doar aproximativ 18% au menționat îngrijorări legate de acțiuni violente ale extremiștilor sau de discriminare și rasism.",
        "label": "Germania"
    },
    {
        "title": "Cine e banda de hoți români „Romeo” care a speriat Germania? - GermaniaMea.ro",
        "content": "În Germania, atacurile asupra bancomatelor, în special folosind explozibili, este o infracțiune tot mai des întâlnită în ultimii ani. Potrivit Oficiului Federal de Poliție Criminală (BKA), în 2022, au fost aruncate în aer mai multe bancomate decât oricând, potrivit rp-online.de. Pentru 2023, nivelul acestor tip de infracțiuni rămâne ridicat. În unele cazuri, au fost dinamitate până la cinci bancomate într-o singură noapte în toată Germania. Statistic, cel puțin un bancomat este aruncat în aer, în fiecare zi, în Bundesrepublik.\n\nProcedura este foarte rapidă și se acționează întotdeauna în bandă. Uneori infracțiunea are loc în câteva minute, de obicei între miezul nopții și 6 dimineața. Se preferă punctele la care se poate ajunge rapid pe autostrăzi, ceea ce face scăparea mai ușoară. Un număr mare dintre cei suspectați de poliție provin din străinătate. Aproape 75% dintre suspecţi nu provin din Germania. Cel mai mare grup provine din Țările de Jos. Evident și din păcate, românii nu sunt străini de astfel de fapte, alături de cei din Maroc.\n\nBiroul de Poliție Criminală de Stat din Renania de Nord-Westfalia consideră acest fenomen drept „o problemă strategică prioritară”. Toate măsurile de prevenire și control sunt epuizate.\n\nChiar recent, Tribunalul Regional din Düsseldorf a condamnat trei membri ai unei bande de spărgători români de bancomate la pedepse cu închisoarea cuprinse între 4 și 10 ani și jumătate, informează t-online.de. Potrivit procurorului, aceștia au acționat la nivel internațional, mai ales în Germania, Belgia și Luxemburg.\n\nTrei dintre membrii bandei de infractori români, cu vârste de 34, 43 și 47 de ani, au recunoscut în timpul procesului că au aruncat în aer bancomate, au spart seifuri în supermarketuri și benzinării și au furat mașini în Renania de Nord-Westfalia și Renania-Palatinat.\n\nInstanța din Düsseldorf i-a aplicat șefului rețelei, Gheorghiță Filimon, respectiv celui mai în vârstă - 10 ani și șase luni de închisoare. Bărbatul, originar din Galați, avea mai multe condamnări anterioare . Complicele său de 34 de ani – George B. - trebuie să ispășească 4 ani și nouă luni, iar Marius-Julian M. de 43 de ani a fost condamnat la 4 ani și trei luni.\n\nInculpații au fost condamnați pentru pregătirea și producerea de explozibili și explozii la bancomate, încălcarea Legii explozibili și furt deosebit de grav.\n\nConform rechizitoriului, cel mai în vârstă ar fi condus banda în diverse acțiuni începând din mai 2020 până în martie 2023, când s-au spart ATM-urile. Faptele s-au petrecut, printre altele, în Sinzig, Monschau, Niederkrüchten, Neuss, Mönchengladbach și Hamm. Se presupune că banda a sustras peste 450.000 de euro.\n\nSpărgătorii români de bancomate se pregăteau meticulos pentru operațiunile ca-n filmele de acțiune. Scenariul era de fiecare dată același, iar în câteva secunde, bancomatele zburau în aer. După atac, infractorii își făceau pierdută urma folosind mașini furate.\n\nCând nu foloseau explozibil artizanal, membrii bandei utilizau camioane furate pentru a smulge seifurile din ancorajele lor din supermarketuri și benzinării. Între aprilie 2021 și februarie 2023, aceștia ar fi aruncat în aer cel puțin nouă bancomate\n\nPotrivit datelor din dosar, o casă din Niederkassel, lângă Troisdorf, i-ar fi servit drept depozit și adăpost liderului bandei pe tot parcursul operațiunilor de vandalizare a ATM-urilor. De altfel, suspectul a și fost săltat de acolo de oamenii legii într-un raid pe 2 martie 2023.\n\nPotrivit parchetului, și alți membri ai bandei cu vârste cuprinse între 30 și 52 de ani sunt posibili suspecți de alte furturi de mașini și spargeri. Anchetatorii au denumit gruparea infracțională „Romeo”, după mașinile Alfa Romeo folosite în mod predominant de autori în infracțiuni.\n\nInteresant e faptul că anchetatorii germani au dat de urma lui Gheorghiță F. cu ajutorul imaginilor de pe aparatele radar ale poliției rutiere instalate în zonă.\n\nLiderul a fost surprins de mai multe ori când conducea cu viteză mare în timp ce se afla la volanul vehiculelor furate. Într-un apartament din Aachen, anchetatorii au găsit explozibili TATP sub patul complicelui George B. în vârstă de 34 de ani, care au fost, de asemenea, folosiți în distrugerea bancomatelor. Explozibilul pe bază de TATP (peroxid de acetonă) - cunoscut drept „mama lui Satan” - este folosit de obicei în atacurile teroriste comise de jihadişti și este atât de puternic încât afectează structura de rezistență a clădirilor.",
        "label": "Germania"
    },
    {
        "title": "Germania, sub troiene! Avertisment pentru români! - GermaniaMea.ro",
        "content": "Ninsorile abundente căzute în weekend-ul ce tocmai a trecut au paralizat bună parte din Germania, mai ales partea de sud, mii de pasageri rămânând blocați în traficul aerian şi feroviar. Chiar de vineri seara, mai mulți români ce urmau să zboare cu o cursă a companiei Lufthansa pe ruta Munchen-București, nu au putut decola. După mai multe ore petrecute pe pistă, pasagerii au fost scoși din avion și și-au petrecut noaptea în aeroport, continuându-și călătoria sâmbătă.\n\nÎn acest sens, Ministerul Român al Afacerilor Externe a emis o atenționare de călătorie către Germania, în contextul în care vremea continuă să pună probleme. Cetăţenii români pot solicita asistenţă consulară la numerele de telefon ale oficiului consular al României la Munchen, +49 89 553307 sau +49 89 98106143, apelurile fiind redirecţionate către Centrul de Contact şi Suport al Cetăţenilor Români din Străinătate (CCSCRS) şi preluate de către operatorii Call Center în regim de permanenţă.\n\nDe asemenea, cetăţenii români care se confruntă cu o situaţie dificilă, specială, cu caracter de urgenţă, au la dispoziţie şi telefonul de urgenţă: +491602087789.\n\nTrenurile S-Bahn și Eurocity Express din districtul Landsberg am Lech au rămas blocate din cauza zăpezii, iar în Munchen, trenurile S-Bahn, autobuzele și tramvaiele au fost anulate. Aeroportul din Munchen a fost nevoit să se închidă sâmbătă din cauza ninsorilor severe, creând haos printre călători. Duminică, din cauza condițiilor de zăpadă abundentă, zborurile au putut avea loc doar pe pista de nord. Un total de 840 de zboruri au fost replanificate să aibă loc luni, însă aproximativ 230 au fost anulate.\n\nÎn unele districte din sudul Bavariei, serviciile de urgență și-au atins limitele în ciuda echipării cu lanțuri și a tracțiunii integrale, astfel că, fără sprijinul serviciului de salvamont, deplasarea a fost, uneori, imposibilă.\n\n„Din cauza debutului iernii, probabil că vor exista întârzieri și anulări ale trenurilor în sudul Germaniei până la mijlocul săptămânii”, a declarat luni operatorul feroviar Deutsche Bahn într-un comunicat de presă.\n\nÎn prezent, accesul la Munchen Hauptbahnhof (gara centrală) este foarte limitat. Prin urmare, există doar câteva trenuri de lungă distanță care circulă spre și dinspre Munchen, a mai avertizat operatorul feroviar, care a sfătuit călătorii să amâne deplasările către și dinspre capitala Bavariei dacă nu e absolută nevoie.\n\nÎncă nu există legături între Munchen și Innsbruck și Salzburg (Austria), precum și Zurich (Elveția). Aceste servicii e de așteptat să fie reluate marți. Pe ruta dintre Stuttgart și Singen, unele servicii se reluaseră, însă ar putea exista anulări pe termen scurt, informează TheLocal.de.\n\nDB a mai spus că pot exista anulări și întârzieri ale trenurilor și în alte părți ale Germaniei din cauza vremii înghețate. O linie telefonică gratuită (08000-996633) a fost înființată pentru clienții care doresc mai multe informații despre situația actuală.\n\nPentru ziua de luni, numeroase școli din districte precum Starnberg, Mühldorf am Inn, Augsburg, Ebersberg au anunțat că rămân închise, iar cursurile se vor ține online. Acest lucru este posibil să continue și marți.\n\nPentru cei care intenționează să zboare azi vor fi bucuroși să audă că situația de la aeroportul din Munchen revine treptat la normal, deși șefii au avertizat că încă se așteaptă perturbări. Un purtător de cuvânt al aeroportului a declarat că există încă „restricții severe în traficul aerian”.\n\n„De aceea, recomandăm tuturor călătorilor care zboară astăzi sau mâine să verifice starea zborului lor cu compania aeriană sau să contacteze direct companiile aeriene înainte de a ajunge la aeroport. Nu este încă posibil să prezicem cum va evolua situația în zilele următoare”.\n\nDe asemenea, piața de Crăciun și de iarnă din aeroport rămâne închisă și luni și marți.",
        "label": "Germania"
    },
    {
        "title": "Germania: Record de candidați prinși copiind la examenele auto - GermaniaMea.ro",
        "content": "Permisul auto german pare tot mai greu de obținut, după cum GermaniaMea.ro a arătat AICI , dacă nu ești familiarizat cu regulile de circulație și cele de conduită în traficul rutier.\n\nÎn ultima perioadă, motivul e teoria, bat-o vina! Viitorii șoferi din Germania sunt fie prea superficiali, fie mai disperați să obțină permisul de conducere, cert e că un număr record dintre ei trișează la examenele de teorie, susține TheLocal.de.\n\nÎn primele nouă luni ale anului 2023, 2.700 de oameni din Germania nu au ținut cont de consecințele mai dure și au fost prinși copiind la proba de teorie pentru obținerea carnetului auto.\n\nAsta înseamnă o creștere de 38% față de aceeași perioadă a anului trecut și marchează un număr record de candidați prinși copiind într-un an.\n\nÎntr-o treime din cazuri, candidații au fost prinși atunci când au trimis pe altcineva în locul lor să susțină testul teoretic de conducere în numele lor. De asemenea, s-a constatat că tot o treime dintre persoanele prinse trișând în timpul testului foloseau tot felul de dispozitive interzise, cum ar fi un telefon mobil, căști sau o cameră. Alții nu s-au complicat și au apelat la clasica metodă din școala generală sau liceu – vechea fițuică/copiuță, dar au fost prinși în flagrant.\n\n„Presupunem că numărul cazurilor neraportate este mult mai mare”, a declarat Richard Goebelt director general al Technischer Überwachungsverein (TÜV), Asociația de Inspecție Tehnică din Germania, pentru postul ntv.\n\nCu toate acestea, încercările de înșelăciune au avut loc doar într-o proporție foarte mică din examenele teoretice susținute, potrivit TÜV. În primele nouă luni ale acestui an au fost susținute 1,52 milioane de examene, sau cu aproximativ 9 procente mai mult decât în aceeași perioadă a anului trecut.\n\nTÜV atrage atenția, însă, asupra unui alt aspect - creșterea riscului de violență în rândul celor care susțin examenul.\n\nDe la începutul anului și până în prezent, când planul lor de înșelăciune a fost dejucat, în 20 de cazuri candidații au reacționat atacând verbal examinatorul prezent sau amenințându-l cu violența fizică.\n\nCifrele record vin în anul care urmează unei decizii guvernamentale de a adopta repercusiuni mai dure pentru persoanele care sunt surprinse copiind la examenul teoretic de conducere în Germania. Începând cu primăvara lui 2022, oricine din Germania care nu respectă condițiile de examen poate fi blocat să mai susțină un alt test timp de nouă luni după producerea incidentului.\n\nDar, potrivit TÜV, nu toate autoritățile pentru permis de conducere au pus în aplicare măsura.\n\n„Aceasta nu este în niciun caz o practică obișnuită peste tot”, a spus Goebelt.\n\nMajoritatea celor care pică examenul de conducere în Germania încă o fac din cauza lipsei studiului, mai degrabă decât a activităților nefaste. În prezent, aproape fiecare a doua persoană care învață să conducă pică testul.\n\nLa 42%, aproape fiecare șofer care învață pică testul teoretic. Potrivit TÜV, rata de eșec pentru obținerea permisului de conducere categoria B este de până la 45%.\n\n„În opinia organizațiilor de testare, o cauză principală este traficul rutier din ce în ce mai complex și dens, cu tot mai multe vehicule și consecințele aferente. Dacă dorim să inversăm tendința, avem nevoie de o mai bună educație în domeniul siguranței rutiere în școli și acasă și de o pregătire temeinică în continuare pentru conducere”, a declarat Goebelt.\n\nRata de eșec la testele practice de conducere a fost de aproximativ 30% și, respectiv, 37% pentru clasa B.\n\nÎn total, 1,32 milioane de teste practice au fost susținute în perioada ianuarie-septembrie 2023, aproximativ același număr ca în aceeași perioadă a anului trecut.\n\nMai multe informații despre cât costă obținerea unui permis de conducere în Republica Federală și la ce sancțiuni să te aștepți dacă ai încălcat regulile în trafic, GermaniaMea.ro a detaliat AICI și AICI .\n\nNu în ultimul rând, despre ce riști dacă folosești telefonul mobil la volan în Germania găsești AICI .",
        "label": "Germania"
    },
    {
        "title": "Tot ce se schimbă în Germania, în august 2024! - GermaniaMea.ro",
        "content": "Diversificare și diversitate – cam așa s-ar traduce această lună august în Germania! De la livrări poștale mai lente și noi reguli privind canabisul pentru șoferi la subvenții mai generoase pentru studenți și recunoaștere mai facilă a identității de gen.\n\nA opta lună din an nu lasă nimic la voia întâmplării – totul e bine stabilit de autorități, termenele sunt bine calculate, valorile sunt bine cuantificate.\n\nIată toate schimbările majore care au loc în Bundesrepublik luna următoare, ce sunt de interes pentru populația acestei țări, fie ei nemți sau străini.\n\n[Detalii despre toate modificările - în articolul pregătit de GermaniaMea.ro, un site pentru românii care caută de muncă în Germania. ]\n\nPe 1 august va intra în vigoare o nouă lege menită să facă formarea la locul de muncă mai atractivă și să sprijine persoanele fără calificări.\n\nÎn conformitate cu noua lege privind validarea și digitalizarea profesională, pentru persoanele fără diplomă universitară sau alte calificări profesionale, experiența în câmpul muncii va fi certificată ca nivel de pregătire.\n\nSolicitanții trebuie să fi lucrat într-un domeniu relevant de 1,5 ori durata pregătirii echivalente - pentru un curs universitar de trei ani, care ar echivala cu 4,5 ani de experiență profesională - și să aibă cel puțin 25 de ani.\n\nProcesul de validare va fi disponibil pe scară largă din ianuarie 2025 prin intermediul camerelor de industrie, comerț și meșteșuguri.\n\nÎn perioada 16 august - 14 decembrie, călătoriile ICE între Hamburg și Berlin vor dura cu 45 de minute mai mult din cauza unei devieri prin Stendal. Acest lucru va duce călătoria la 2,5 ore.\n\nDoar un tren pe oră va circula între cele două orașe în acest timp, iar trenurile CE către Dresda și Praga se vor forma și vor termina traseul la Berlin în loc de Hamburg.\n\nDin cauza lucrărilor de construcție, trenurile de noapte de la Berlin la Paris și Bruxelles vor fi anulate în perioada 12 august - 25 octombrie. Aceste noi conexiuni au fost adăugate programului feroviar încă din decembrie, călătorind prin Halle, Erfurt și Mannheim.\n\nNoi reguli privind consumul de canabis pentru șoferi\n\nÎn urma legalizării posesiei de canabis și a introducerii cluburilor de canabis licențiate în Germania, guvernul introduce noi legi pentru a reglementa conducerea sub influența acestui tip de substanță.\n\nDin luna august a acestui an, autoritățile vor avea dreptul să verifice nivelul de THC - compusul psihoactiv din marihuana - conținut în fluxul sanguin al șoferilor. Conform noii legi, aceasta nu ar trebui să fie mai mare de 3,5 nanograme pe mililitru.\n\nDepășirea acestei limite poate duce la amenzi de până la 3.000 de euro, cu amenzi mai mari dacă este implicat și alcool. Pentru șoferii începători și cei sub 21 de ani, orice nivel de THC este interzis.\n\nÎncepând din august, scrisorile trimise destinatarilor din Germania pot dura până la trei zile lucrătoare pentru a ajunge și nu două ca până acum. Aceste modificări au fost stabilite recent în Actul de Modernizare al Poștei stabilit de guvern, care urmează să intre în vigoare la 1 august.\n\nPe lângă companii precum DHL și Hermes, guvernul intenționează să permită și mai multă concurență pe piața livrării de colete, în speranța de a îmbunătăți serviciul pentru consumatori. Cu toate acestea, noile companii de pe piață trebuie să respecte în continuare legile muncii din Germania, cum ar fi salariul minim și orele maxime de lucru.\n\nCând pachetele cântăresc mai mult de 10 kg sau 20 kg, acestea vor trebui etichetate corespunzător.\n\nDe la 1 august, mai mulți tineri vor avea dreptul la formare profesională susținută de stat dacă prezintă incapacități de învățare, sunt dezavantajați social sau locuiesc în zone cu șanse insuficiente de formare.\n\nAngajatorii care oferă cursuri de formare și ucenicie vor primi un bonus mai mare de 3.000 euro pentru tranziția cursanților la formarea în cadrul companiei.\n\nÎn plus, colegiilor profesionale li se va permite să-și desfășoare mai mult din formare și examene în sfera digitală. Noua garanție de ucenicie se bazează pe o legislație anterioară menită să încurajeze tinerii în programe de formare profesională.\n\nLegea veche mai prevedea ca stagiarii și ucenicii să fie sprijiniți cu cheltuielile de cazare și deplasare, astfel încât să poată finaliza perioada de cursuri ca angajat începător într-un alt oraș sau localitate.\n\nPotrivit ministrului Muncii, Hubertus Heil (SPD), una dintre problemele majore cu care se confruntă meseriile calificate din Germania nu este lipsa locurilor de ucenicie, ci lipsa candidaților care să le ocupe.\n\nÎn august, BAföG - schema de ajutor financiar din Germania pentru studenți – se va majora în timp pentru semestrul următor. Alocația lunară de bază va crește de la 452 euro la 475 euro, în timp ce alocația pentru cazare pentru studenții care locuiesc departe de casă va crește de la 360 euro la 380 euro.\n\nSubvențiile pentru asigurările de sănătate și îngrijire vor fi, de asemenea, ajustate pentru a ține seama de costurile de trai mai mari. În plus, studenții din familii cu venituri foarte mici vor primi o bursă inițială de 1.000 de euro atunci când încep un curs la o universitate.\n\nPragul de venit pentru veniturile suplimentare ale studenților va crește, de asemenea, la 538 euro lunar.\n\nUn nou „semestru de flexibilitate” va intra în vigoare, permițând studenților să-și solicite bursele BAföG pentru un semestru suplimentar dacă au nevoie de mai mult timp pentru a-și termina studiile. În plus, va fi introdus un termen limită extins pentru schimbarea programelor de studii.\n\nDin cauza procedurilor de insolvență aflate în desfășurare, 9 dintre cele 92 de magazine rămase ale Galeria se vor închide pe 31 august a acestui an. Potrivit unui comunicat de pe site-ul magazinului universal, unitățile afectate sunt: Galeria Augsburg, Galeria Berlin Ringcenter, Galeria Berlin Tempelhof, Galeria Chemnitz, Galeria Essen, Galeria Leonberg, Galeria Regensburg, Galeria Trier și Galeria Wesel.\n\nAproximativ 1.400 din cei 12.800 de angajați ai Galeria își vor pierde locurile de muncă în urma acestor închideri.\n\nUcenicii din meseria de vopsit și lăcuit se vor putea bucura de salariile mai mari începând cu luna august.\n\nÎncepătorii din primul an vor câștiga 800 euro pe lună, cei din anul doi vor câștiga 885 euro, iar cei din anul trei vor câștiga 1.050 de euro.\n\nTinerii care se formează pentru a deveni pietrari vor primi, de asemenea, un spor de venit, câștigând 925 euro pe lună în primul an, 1.025 euro în al doilea an și 1.175 euro în al treilea an de formare.\n\nLa 1 august, noua Lege a guvernului privind recunoaşterea apartenenţei la un anumit gen, care extinde drepturile persoanelor trans, intră în vigoare în Germania.\n\nActul face mai ușor pentru cineva din Germania să-și schimbe mențiunea de gen și prenumele pur și simplu prin depunerea unei declarații la oficiul de registratură. Nu mai există o cerință pentru un certificat medical, o opinie de expertiză sau o hotărâre judecătorească, așa cum se prevedea anterior prin Legea Transsexualilor din 1980.\n\nRecunoașterea juridică a identității de gen afectează doar procesul de schimbare în scris în cadrul registrului. Nu se referă la vreo prevedere pentru intervenții fizice, cum ar fi terapiile hormonale sau intervențiile chirurgicale de schimbare a sexului.\n\nLiber la aplicațiile privind subvențiile pentru sistemele de energie verde\n\nÎn conformitate cu legea guvernamentală privind încălzirea, care încurajează gospodăriile să schimbe vechile sisteme de încălzire cu altele ecologice, proprietarii de case unifamiliale și cei de apartamente vor putea solicita subvenții în acest sens din august.\n\nPână la 70% din costurile unui nou sistem de încălzire pot fi subvenționate de Kreditanstalt für Wiederaufbau (KfW), iar subvențiile depind doar parțial de venitul în cadrul gospodăriei.\n\nApar schimbări și pentru persoanele cu instalații de panouri solare pe balcon sau pe acoperiș. În multe cazuri, oamenii cu panouri solare produc un surplus de energie pe care îl reintroduc în rețea pentru a obține profit. Suma pe care oamenii o pot câștiga în acest fel va scădea cu un procent din august.\n\nPentru sistemele de până la 10 kWp, noul tarif va fi de 8,04 cenți pe kWh dacă este alimentat parțial în rețea și de 12,73 cenți pe kWh dacă este alimentat complet. Sistemele între 10 și 40 kWp vor avea tarife de 6,95 și, respectiv, 10,68 cenți pe kWh, iar sistemele între 40 și 100 kWp vor primi 5,68 și 10,68 cenți pe kWh.\n\nNoi zone cu limită de viteză de 30 km/h\n\nSub presiunea autorităților locale și a susținătorilor pe acest subiect, guvernul a adoptat recent o reformă radicală a Legii sale privind circulația rutieră pentru a permite guvernelor locale să aibă mai mult control asupra străzilor pe care le administrează.\n\nÎn loc să acorde prioritate mașinilor în orice moment, districtele pot acum să indice alte considerente, cum ar fi sănătatea sau mediul, pentru a introduce noi limite de viteză, zone pietonale și piste pentru biciclete.\n\nMai exact, autoritățile locale pot implementa mai ușor limite de viteză de 30 km/h în apropierea locurilor de joacă, a traseelor școlare și a trecerilor de pietoni - o măsură pe care multe regiuni au cerut-o. Deși nu s-a impus încă o dată specifică pentru introducerea legii modificate, cel mai probabil aceasta va intra în vigoare la sfârșitul lunii iulie sau începutul lunii august.\n\nÎn 2024, termenul oficial pentru declarațiile fiscale obligatorii este 31 august. Cu toate acestea, întrucât această dată cade într-o duminică, contribuabilii din Germania vor avea timp până luni, 2 septembrie, să-și depună documentele la fisc.\n\nPentru majoritatea angajaților din Germania, completarea unei declarații fiscale nu este obligatorie, dar anumite grupuri de persoane, inclusiv cei cu surse secundare de venit și cei care desfășoară activități independente, trebuie să depună declarații anual.\n\nDe asemenea, angajații pot beneficia adesea de prezentarea unei declarații fiscale neobligatorii, deoarece le permite să anuleze cheltuielile legate de muncă și, prin urmare, să își reducă povara fiscală.",
        "label": "Germania"
    },
    {
        "title": "Avertizări de ploi torențiale și inundații în Germania! - GermaniaMea.ro",
        "content": "Nici bine nu a trecut vara, că toamna pare că se instalează rapid în Europa, cu tot „arsenalul” de vreme capricioasă – precipitații abundente, vânt puternic, furtuni, posibile inundații. Încă de miercuri seara, un front de aer rece va lovi Germania și va aduce cu sine ploi însemnate cantitativ și furtuni, în special în estul și sud-estul țării.\n\nDe vină ar fi două zone de înaltă presiune ce vin dinspre zona Scandinaviei, traversând Marea Nordului și care ar putea aduce, printre altele, intensificări ale vântului, umiditate și grade puține în termometre.\n\nPotrivit DWD.com, sunt posibile și inundații în Republica Federală începând de joi, când sunt așteptate în jur de 100 de litri de apă/metru pătrat. Vineri, meteorologii estimează că precipitațiile vor crește la aproximativ 150 de litri/metru pătrat. În consecință, a fost instituit cod portocaliu de ploi în Germania, pornind de pe coasta Frisiei de Est peste gura Elbei și până la Dithmarschen.\n\n„Colapsul domului de căldură de lungă durată și al unei perioade extinse și istorice de căldură într-o mare parte a Europei s-a produs în sfârșit; sezonul de toamnă a sosit. Un model de vreme mai dinamic s-a stabilit și urmează să devină extrem. O combinație a unei mase de aer subtropical, o Mare Mediterană foarte caldă și sisteme frontale favorabile vor aduce precipitații semnificative în regiunea alpină până la mijlocul lunii septembrie”, subliniază Alexander König, meteorolog wetter.com.\n\nPe măsură ce agitația puternică a vântului și instabilitatea ridicată se suprapun, există potențialul unor furtuni severe. Vântul va avea intensificări temporare în partea de sud a Germaniei, cu viteze, în general, de 60 - 90 km/h, în centru și sud-vest. Sunt vizate în special orașele Leipzig și Frankfurt.\n\nSituația nu va fi cu mult diferită nici în weekend. Recent, ploile abundente din Renania-Palatinat, Saarland și Bavaria au provocat inundații, unele dintre ele severe. Saarland în special se luptă încă cu consecințele. În estul Saxoniei, va ploua, de asemenea, foarte mult, astfel că specialiștii DWD avertizează populația să fie atentă la perioadele cu ploi torențiale, local însoțite de descărcări electrice și intensificări de scurtă durată ale vântului.\n\nLa rândul lor, hidrologii germani vorbesc despre posibilități de scurgeri importante pe versanți, torenți și pâraie, precum și de viituri rapide pe râurile mici. Aceste fenomene pot duce la inundații locale și la creșteri semnificative de debite și niveluri ale apelor.\n\nAșa cum este de așteptat, temperaturile nu vor fi prea prietenoase. Maximele se vor situa în jurul valorii de 19 de grade Celsius și minimele vor fi chiar și de 5°C. În plus, în zonele înalte și pe creste s-ar putea așterne bruma sau chiar înghețul la sol.\n\nMeteorologii preconizează, de asemenea, că în Bavaria își vor face apariția și primele ninsori ale sezonului. Sunt așteptate gheață și zăpadă de-a lungul graniței de sud cu Austria și în anumite părți ale Elveției.\n\nAbia de săptămâna viitoare sunt semne că vremea se mai îmbunează. Luni, precipitațiile își restrâng aria de acoperire semnificativ, iar de marți apare chiar și soarele. Temperaturile vor reveni la cele normale pentru ziua din calendar: 23 - 24°C.",
        "label": "Germania"
    },
    {
        "title": "Câți bani reușesc germanii să pună deoparte lunar? - GermaniaMea.ro",
        "content": "În ciuda inflației ridicate, germanii reușesc să pună deoparte peste o zecime din venitul disponibil în fiecare lună, potrivit cifrelor publicate de Biroul de Statistică al Germaniei.\n\nDatele arată că oamenii din Germania au economisit aproximativ la fel de mult în prima jumătate a anului 2023 ca în aceeași perioadă a anului trecut. Cota de economisire a fost de 11,3%, ceea ce înseamnă că pentru fiecare 100 de euro din venitul disponibil s-a economisit în medie 11,30 de euro. În medie, fiecare persoană a pus deoparte 260 de euro pe lună, informează TheLocal.de.\n\nRata a fost cu aproximativ 6 puncte procentuale mai mare în prima jumătate a anilor de pandemie 2020 și 2021.\n\nÎn această perioadă, mulți au rămas cu ceva mai multe economii decât în vremuri normale, deoarece, de exemplu, călătoriile de vacanță au fost anulate și facilitățile de agrement au fost închise temporar. Există totuși diferențe clare între gospodării, în funcție de nivelul veniturilor și de situația lor de trai.\n\nÎn timp ce unii au reușit să pună ceva bani deoparte, alții nu mai aveau nimic la sfârșitul lunii, „ceea ce este probabil situația multora din cauza majorărilor continue ale prețurilor la bunurile de zi cu zi”.\n\nÎn comparație cu alte țări industrializate, populația din Germania a pus deoparte o sumă peste medie în 2022. În Italia, de exemplu, cota de economisire a fost de 2,1%, în SUA de 3,7%, în Japonia de 5,4% și în Austria de 8,8%, conform Organizației pentru Cooperare și Dezvoltare Economică (OCDE). Doar două țări au avut o rată mai mare, Elveția cu 18,4% și Țările de Jos cu 12,7%.\n\nÎn timp ce doar unul din cinci germani nu se simte în poziția de a pune bani deoparte, acest număr crește constant, potrivit unui alt sondaj publicat de „Wealth Index” al German Sparkasse (DSGV).\n\nDin 2021, proporția celor care nu economisesc a crescut de la 15 la 20%. Sondajul arată că oamenii din Germania simt efectele situației politice globale, a declarat la Berlin președintele DSGV Helmut Schleweis.\n\n„Mulți pur și simplu au nevoie de mai mulți bani în acest moment pentru a-și acoperi nevoile de zi cu zi”, se arată în textul sondajului.\n\nPotrivit statisticilor, germanii fac economii renunțând la anumite cumpărături zilnice, să meargă la restaurant sau în vacanțe, 61% dintre cei intervievați spunând că și-au redus consumul în ultimele douăsprezece luni - sau cea mai mare sumă - de când a fost publicat pentru prima dată indicele bunăstării în 2005.\n\nSpre deosebire de germani, care reușesc să facă unele economii lună de lună, în cazul românilor lucrurile sunt foarte diferite. Mai exact, doar 3 din 10 spun că reuşesc să pună bani deoparte cu regularitate, în timp ce aproape 50% declară că economisesc doar din când în când, potrivit unui sondaj realizat de platforma de recrutare BestJobs.\n\nPeste 40% dintre cei care economisesc au strâns anul acesta mai puţini bani decât anul trecut, în timp ce 31% au reuşit să menţină ritmul şi nivelul de economisire. În cazul celor care nu au primit măriri salariale care să acopere inflaţia, situaţia a fost şi mai dificilă, mai ales că salariul este sursa principală de venit pentru 86% dintre români.\n\nAlţi 17% se bazează şi pe câştigurile din investiţii, 13% pe veniturile obţinute din joburi part-time sau proiecte de freelancing, iar 5% pe cele provenite din chirii, mai relevă sondajul.\n\nDacă în 2022, 45% dintre respondenţi economiseau 10% din venitul lunar şi 35% între 11-20%, anul acesta situaţia s-a modificat considerabil. Doar 35% mai redirecţionează între 1 şi 10% din veniturile lunare către economii, 21% pun deoparte între 11 şi 25%, iar cei care reuşesc să economisească mai mult de 26% din venit sunt foarte puţini - 4%.\n\nÎn ceea ce priveşte valoarea economiilor, aproape 40% dintre respondenţi consideră că o sumă suficientă pentru a se putea pensiona ar fi între 50.000 şi 100.000 de euro în timp ce 21% apreciază că ar avea nevoie de peste 100.000 de euro pentru o perioadă liniştită la pensie.",
        "label": "Germania"
    },
    {
        "title": "Atenție! Un produs, retras urgent din supermarketurile germane - GermaniaMea.ro",
        "content": "S-a emis alertă alimentară în Germania după ce în supermarketurile din mai multe landuri federale s-au pus în vânzare produse toxice pentru consumul uman. În acest context, mai multe lanțuri mari de supermarketuri au retras produsele de la vânzare.\n\nEste vorba despre cartof, unul dintre cele mai folosite alimente din lume, care este foarte des inclus în meniurile nemților. Lotul de cartofi în cauză a fost importat din Egipt și, în urma verificărilor de laborator, s-a constatat că acesta conține reziduuri de pesticide pe bază de glifosat – o substanță folosită în combaterea buruienilor monocotiledonate și dicotiledonate (anuale si perene) în grădini, informează iamexpat.de.\n\nAstfel, supermarketurile germane precum Edeka, Netto, REWE și Penny, au rechemat/retras de la vânzare cartofii timpurii ( Speisefrühkartoffeln ) după ce s-a descoperit că aceștia conțin o cantitate periculoasă de pesticid cancerigen și înștiințează clienții că nu trebuie să-l consume, sub nicio formă și să-l returneze.\n\n„Recomandăm cu tărie să nu consumați acest produs! Nu pot fi excluse consecințe negative asupra sănătății!”, a declarat un furnizor de produse alimentare din Adersleben din districtul Harz.\n\nPotrivit Fundației Heinrich Böll, otrăvirea cu pesticide poate cauza oamenilor stări de rău, oboseală și dureri de cap sau membre, similare cu simptomele de gripă. Stomacul este, de asemenea, afectat, ceea ce poate duce la greață, vărsături și diaree.\n\nCumpărătorii sunt sfătuiți să nu-i arunce pur și simplu la gunoi, ci să-i aducă înapoi în magazinul de unde i-au cumpărat, nefiind nevoie de bon pentru a-și recupera banii.\n\nPână la o nouă notificare, soiul de cartofi timpurii Speisefrühkartoffeln Lilly - comercializat la saci de 2 kg și de 2,5 kg - trebuie evitat. Cereți personalului magazinului de unde ați făcut cumpărăturile detalii despre codul EAN și numărului lotului pentru a vă asigura că returnați ceea ce trebuie.\n\nPotrivit informațiilor ProduktWarnung.de, sunt afectate anumite unități ale supermarketurilor din Berlin, Brandenburg, Hessa, Mecklenburg-Pomerania de Vest, Saxonia Inferioară, Saxonia, Saxonia-Anhalt și Turingia.\n\nCartoful, considerat de unii legumă, de botaniști – plantă, este un aliment extrem de popular și versatil, care stă la baza multor mâncăruri. El este extrem de bogat în fibre, vitamina C, vitamina B6, potasiu, calciu ți magneziu. Combinate, aceste elemente, controlează tensiunea arteriala, scade colesterolul din sânge și previne formarea cheagurilor. Cartofii au și un conținut extrem de ridicat de fibre naturale, care au proprietatea de a regla tranzitul intestinal; ajută, astfel, la o digestie mai bună.\n\nPreparați corect, cartofii pot sta la baza unei mese extrem de sănătoase, deoarece au foarte puține grăsimi și 0% colesterol. În plus, conținutul ridicat de calciu, magneziu și zinc din cartofi ajută la menținerea sănătății sistemului osos.\n\nTotuși, e bine de știut că acei cartofi cu diametrul mai mare de 8 centimetri sunt plini de nitriţi şi nitraţi. „Cartofii uriaşi”, cum mai sunt ei numiți, sunt toxici pentru om şi sunt consideraţi furaje de către fermierii din UE. Acesta este motivul pentru care sunt interzişi pentru consumul uman. În Germania, standardul este ușor altul - sunt retraşi de la consum cartofii sub 3 cm în diametru şi cei mari, peste 6 cm.\n\nÎn concluzie, cei mai buni cartofi sunt cei medii, care să-ţi intre în palmă. Deseori, cartofii importaţi au intrat în zona de evaziune fiscală întrucât aduc un profit mult mai mare.",
        "label": "Germania"
    },
    {
        "title": "Schimbări importante pentru beneficiarii de Bürgergeld în 2025 - GermaniaMea.ro",
        "content": "Guvernul german a convenit asupra planurilor de consolidare pe termen lung a indemnizațiilor de șomaj - Bürgergeld - ca parte a bugetului 2025. Cel mai recent plan include un bonus condiționat de 1.000 de euro pentru cei care își găsesc un loc de muncă.\n\nMulte dintre modificările viitoare ale Bürgergeld , cunoscute și sub numele de Arbeitslosengeld II (ALG II), au fost anunțate inițial în cursul verii (așa cum GermaniaMea.ro a informat AICI ), dar au existat dezbateri în curs cu privire la unele detalii.\n\nProiectul de lege va ajunge la Bundestag și Bundesrat pentru a fi votat.\n\nSchimbările vin ca parte a așa-numitei „inițiative de creștere” propusă de coaliție, menită să revitalizeze economia germană. Acestea urmează să se aplice de la 1 ianuarie 2025.\n\nMinistrul Muncii Hubertus Heil (SPD) a declarat că reformele au fost gândite să ajute oamenii să se reîntoarcă la muncă. „Dar cei care nu respectă regulile sau înșală sistemul cu muncă prin manevre ilegale trebuie să se aștepte la consecințe mai dure”, a avertizat Heil.\n\nIată cum se va schimba Bürgergeld în 2025 dacă va trece legea:\n\nBonus pentru șomerii care își găsesc de lucru\n\nAcest articol din proiectul de lege îi vizează pe cei care sunt șomeri de lungă durată – adică persoanele care nu au un loc de muncă de mai mult de 12 luni – și care reușesc să-și găsească un job. Ei vor primi un bonus unic de 1.000 de euro de „începere”.\n\nCu toate acestea, el se acordă în anumite condiții! Șomerul trebuie să găsească un loc de muncă care este supus contribuțiilor la asigurările sociale și să rămână angajat timp de un an întreg înainte de a primi stimulentul financiar.\n\nDe asemenea, bonusul unic în numerar vine cu o blocare de la primirea Bürgergeld timp de doi ani.\n\nÎn mod ironic, această plată a fost numită de presa germană „Arsch-hoch-Prämie”, adică „prima de dat jos de pe canapea”.\n\nÎn timp ce unii consideră că o astfel de măsură poate oferi motivația necesară pentru a începe o nouă viață profesională, alții sunt sceptici și susțin că problema este mai complexă.\n\n„Bonusul de 1000 de euro este o batjocură față de cei care își fac treaba de ani de zile. Guvernul de coaliție pune în pericol pacea socială și pune și mai mult paie pe foc\", a spus secretarul general al CSU, Martin Huber.\n\nCei fără job ar putea fi forțați să facă naveta mai departe\n\nLa intrarea în vigoare a reformei, naveta de până la trei ore pe zi va fi considerată rezonabilă pentru locurile de muncă cu normă întreagă.\n\nDeci, dacă ziua de muncă a unei persoane este de șase ore și jumătate, ar putea fi de așteptat să accepte un loc de muncă care necesită o oră și jumătate de navetă pe sens, sau altfel se confruntă cu sancțiuni privind ajutorul de șomaj. Beneficiarii Bürgergeld primesc în general aproximativ 563 euro pe lună în 2024.\n\nÎn general, Oficiul pentru ocuparea forței de muncă ( Bundesagentur für Arbeit ) ar trebui să poată căuta un loc de muncă pentru un beneficiar Bürgergeld pe o rază de 50 de kilometri de casa lor. Prin extinderea distanței potențiale de navetă, guvernul speră să readucă la muncă mai mulți șomeri.\n\nCu toate acestea, pot fi făcute excepții pentru persoanele care au în grijă copii sau rude care au nevoie de sprijin.\n\nSancțiuni mai dure pentru refuzul de a munci sau încălcarea regulilor\n\nPersoanele care refuză să accepte un loc de muncă sau nu participă la o măsură de formare sau integrare menită să-i readucă pe piața muncii fără un motiv întemeiat, li se poate reduce ajutorul social cu 30% timp de trei luni.\n\nAsta include și refuzul de a ocupa un loc de muncă pentru care șomerul are calificarea necesară și e nevoie să facă o navetă de trei ore, de exemplu.\n\nAceeași sancțiune s-ar aplica și celor care primesc Bürgergeld, dar și lucrează la negru în același timp, adică nu raportează venituri suplimentare. Angajații din centrele de locuri de muncă vor fi obligați să raporteze cazurile suspecte.\n\nGermania vrea ca oamenii să-și folosească propriile bunuri/active înainte de a primi Bürgergeld de la stat. Cu toate acestea, există o cantitate protejată de active care nu trebuie să fie folosite într-o perioadă de grație specială.\n\nRecent, până la 40.000 de euro din activele care aparțin șomerilor ar fi protejate timp de până la un an - ceea ce înseamnă că oamenii ar putea primi indemnizație de șomaj timp de 12 luni înainte de a fi nevoiți să apeleze la economiile lor.\n\nCu toate acestea, în conformitate cu noile planuri, perioada de grație este redusă la 6 luni.\n\nPe lângă cei 40.000 euro care sunt protejați pentru persoane fizice, se adaugă încă 15.000 euro pentru fiecare dependentă suplimentară din gospodărie.\n\nEforturi de a găsi de lucru pentru refugiați\n\nGuvernul dorește, de asemenea, să ajute la aducerea mai rapidă în câmpul muncii a refugiaților ajunși în Germania. O încercare de a sprijini acest lucru este prin crearea așa-numitelor stagii de integrare.\n\nAngajatorii care angajează refugiați cu cunoștințe limitate de limba germană, îi pot sprijini în a urma un curs vocațional de perfecționare lingvistică și pot primi o subvenție salarială pentru a compensa costurile în această perioadă.",
        "label": "Germania"
    },
    {
        "title": "S-a aflat! Cine sunt românii, prinși în Germania, cu bijuterii de lux nedeclarate? - GermaniaMea.ro",
        "content": "Zilele trecute, presa din România relata știrea potrivit căreia doi pensionari români au fost prinși pe aeroportul din Germania cu bijuterii care valorează peste jumătate de milion de euro.\n\nÎn sursa de bază, respectiv în Bild.de, numele lor nu erau dezvăluite, însă, în urma unei anchete jurnalistice, gandul.ro a descoperit că „pensionarii” erau ,de fapt, Adrian Videanu și soția sa.\n\nPentru cei ce nu-și mai amintesc de el, Adriean Videanu a fost unul dintre cei mai influenți lideri ai fostului PDL, partidul ex-președintelui Traian Băsescu. El a fost primar al Capitalei pentru un mandat (2005-2008) și apoi ministru al Economiei. El a renunțat să candideze pentru un al doilea mandat ca urmare a tensiunilor cu Băsescu. Videanu este considerat unul dintre inițiatorii introducerii cotei unice de impozitare de către Alianța DA după 2005.\n\nLa ora actuală, el nu mai este implicat politic, ci un om de afaceri de succes. El conduce grupul de firme Theda Mar cu activitate în domeniul materialelor de construcții și energiei.\n\nRevenind la știrea inițială, Adriean Videanu și soția sa au fost opriți pe aeroportul din Munchen cu bijuterii de lux în valoare de aproape 650.000 de euro, pe care nu le-ar fi declarat.\n\nPotrivit Bild.de, este vorba despre o bijuterie Cartier formată dintr-un lănțișor și un pandantiv în formă de tigru, realizată din aur alb, smaralde și 614 diamante mici. Preț de listă: 488.000 euro.\n\nCelălalt obiect valoros este un ceas Patek Philippe la comandă, în valoare de 150.000 de euro. De altfel, toate aceste bunuri atât de valoroase le-a atras atenția vameșilor nemți.\n\nFostul ministru al Economiei a confirmat pentru presa din România că a fost controlat de poliția vamală de pe aeroportul din Munchen, aflându-se ”în tranzit din Elveția spre România”, dar a precizat că a fost vorba despre „o neînțelegere” cauzată de faptul că nu cunoștea legislația UE.\n\n„Am plătit în Germania toate taxele cerute, inclusiv TVA, dar le-am comunicat că voi contesta administrativ decizia, pentru că eu cred că e normal să plătesc TVA acolo unde am reședința fiscală, adică în România”, a mai spus fostul om politic.\n\nTaxele pentru bunuri de valoare aduse din afara UE trebuie plătite în primul stat membru în care poposești, și nu în țara de domiciliu, respectiv în România (în cazul de față). Inițial, cei doi au fost suspectați de contrabandă cu bijuterii de lux.\n\nÎn conformitate cu legislația vamală germană, sunt scutite de taxe vamale suvenirurile a căror valoare nu depășește 430 de euro.\n\nBild.de transmite că oamenii legii din Germania ar fi deschis un dosar penal fiscal pe numele fostului ministru al Energiei și al soției sale. Cei doi ar trebui să plătească taxe de import în jur de 130.000 de euro. Până când cuplul va plăti amenda și ancheta poliției va lua sfârșit, Thomas Meister, reprezentant al biroului vamal din Munchen, a spus că bijuteriile „au fost confiscate”.\n\n„Am achitat toate taxele și am credința că, săptămâna viitoare, ne vor fi returnate bunurile respective”, a mai declarat Videanu, pentru sursa citată.\n\nAdriean Videanu a mai avut probleme cu legea, dar în România, mult mai mari decât cea din Germania. El a fost trimis în judecată de DIICOT în dosarul Romgaz, deschis pentru constituire a unui grup infracţional organizat, delapidare cu consecinţe deosebit de grave în formă continuată şi complicitate la delapidare cu consecinţe deosebit de grave în formă continuată. Anul acesta însă, în mai, Videanu a fost achitat definitiv în acest dosar.",
        "label": "Germania"
    },
    {
        "title": "Germania: Te simți discriminat salarial? Iată ce soluții ai! - GermaniaMea.ro",
        "content": "La fel ca multe țări din întreaga lume, echitatea salarială între femei și bărbați este o problemă persistentă în Germania. Analize recente arată că femeile din Germania câștigă în medie cu 18% mai puțin decât omologii lor de sex masculin - al treilea cel mai mare decalaj de remunerare din UE.\n\nDacă bănuiești că ai colegi care au un salariu mai mare decât tine, fără un motiv întemeiat, deși faceți aceeași muncă, află că există o modalitate certă de a te elucida.\n\nIată ce trebuie să știi despre legea germană privind transparența salariilor și cum să o folosești în favoarea ta...\n\n[ Acest articol este realizat de GermaniaMea.ro – un site pentru românii care caută de muncă în Germania .]\n\nActul este conceput pentru a evidenția discrepanțele salariale dintre angajații de sex masculin și femeile care desfășoară o muncă egală. De fapt, este conceput ca o modalitate de a ocoli clauzele de nedezvăluire din unele contracte de muncă și tabuul general din societatea germană atunci când vine vorba de discutarea salariilor, ambele fiind dificil pentru femei să știe dacă sunt subplătite.\n\nDespre femeile din Germania care sunt clar discriminate din punct de vedere al salariului în raport cu bărbații, GermaniaMea.ro a detaliat AICI . De asemenea, despre ce șanse mai au mamele din Germania să se reintegreze pe piața muncii, găsești AICI .\n\nDin păcate, folosirea legii privind dreptul la remunerație egală pentru aceeași muncă sau pentru o muncă de valoare egală între bărbați și femei, se poate dovedi destul de complicată în practică, dar se poate aplica.\n\nLegea, care a intrat în vigoare în iulie 2017, are două prevederi principale menite să facă diferențele salariale mai transparente și să încurajeze companiile să le rezolve.\n\nÎn primul rând, le permite persoanelor care lucrează la companii cu peste 200 de persoane să cunoască salariul mediu al unui grup de cel puțin șase angajați de sex opus care lucrează la același nivel cu tine.\n\nÎn al doilea rând, legea încurajează companiile cu peste 500 de angajați să-și revizuiască în mod regulat structurile de salarizare și să publice detalii despre respectarea regulilor de egalitate a salariilor ca parte a rapoartelor lor financiare.\n\nDacă lucrezi la o companie care are 200 de angajați și are cel puțin șase persoane de sex opus care fac o muncă similară cu a ta, poți trimite o cerere scrisă pentru informații despre salariu. În această solicitare, trebuie să demonstrezi că angajații ale căror informații de plată le soliciți fac o muncă echivalentă cu a ta. Acest lucru înseamnă, în general, că au aceleași cerințe și sarcini generale ca și tine. Un bun punct de referință ar fi dacă acea persoană te poate înlocui dacă lipsești de la serviciu din cauza unor probleme de sănătate sau ești în concediu.\n\nPoți formula cererea pe cont propriu sau poți utiliza un formular pus la dispoziție de guvern. Ar trebui să depui cererea prin consiliul angajaților ( Betriebsrat ), cu excepția situației în care compania pentru care lucrezi nu are unul, caz în care, te poți adresa direct angajatorului tău.\n\nPe lângă solicitarea de informații despre mediana salariului mediu anual cu normă întreagă pentru postul pe care-l ocupi, poți solicita informații despre până la alte două componente ale salariului, cum ar fi performanța - salariile aferente și sporurile de dificultate. Angajatorul tău este, de asemenea, obligat să îți spună cum ți-a calculat remunerația.\n\nÎn termen de trei luni, consiliul de întreprindere este de așteptat să colecteze informațiile solicitate de la angajator și să ți le pună la dispoziție în formă scrisă. Ai voie să faci o cerere doar o dată la doi ani, dar dacă te unești cu alți colegi, puteți obține acces la mult mai multe informații mai repede.\n\nCe fac cu aceste informații?\n\nÎn funcție de ceea ce afli, există mai mulți pași pe care să-i faci mai departe. Dacă descoperi că obții mai puțin decât salariul mediu al colegilor tăi, acest lucru nu îți dă automat dreptul la o ajustare a lefii. În schimb, un prim pas este să îți faci cunoscute problemele consiliului de întreprindere sau sindicatului, care ar trebui apoi să le transmită companiei și să pună presiune pe angajatori să-și revizuiască structura de salarizare.\n\nDacă vrei cu adevărat să intensifici lucrurile, acționarea în judecată pentru egalitate de salariu în temeiul Legii generale privind egalitatea de remunerare ( Allgemeines Gleichbehandlungsgesetzes ) este, de asemenea, o opțiune - deși această cale poate anevoioasă. Dacă ești înscris într-un sindicat, este posibil să vrei să te sfătuiești cu membrii ei pentru consultanță juridică cu privire la probabilitatea ca solicitarea ta să găsească rezolvare.\n\nAcest lucru se datorează faptului că ar trebui să dovedești că ești plătit mai puțin din cauza inegalității de gen. Și în timp ce procesul legal poate fi lung (cel mai recent proces de acest fel, cu deznodământ favorabil, a durat mai mult de patru ani), trebuie să te decizi rapid dacă vrei să-l urmezi: după ce ai aflat despre discrepanțe salariale, ai la dispoziție doar două luni pentru a depune o cerere.\n\nCe se întâmplă dacă angajatorul meu nu se califică?\n\nO critică principală la adresa Legii transparenței salariale este că majoritatea femeilor din Germania nu se califică la cerințele acesteia, având în vedere că aproximativ două treimi dintre femei lucrează în afaceri mici care angajează mai puțin de 200 de persoane.\n\nDin acest motiv, criticii au cerut o reformă a legii, astfel încât aceasta să se aplice tuturor companiilor. Unii politicieni au îmbrățișat această poziție, liderul Partidului Verzilor, Ricarda Lang, sperând că o schimbare ar putea avea loc încă din acest an.\n\nPână în acest moment, strategiile pentru creșterea transparenței salariilor la companiile mai mici includ discutarea deschisă cu colegii angajați despre salarii și colaborarea cu consiliul de întreprindere pentru a face presiuni asupra angajatorului să dezvăluie - și eventual să-și revizuiască - structurile de salarizare.\n\nEste cu adevărat eficientă această lege?\n\nUna peste alta, folosirea legii transparenței poate fi destul de descurajantă. Chiar dacă un angajat folosește legea pentru a dezvălui discrepanțe salariale, nu există nicio garanție că, ulterior, compania va rezolva decalajul. Într-adevăr, criticii au susținut că legea plasează în mod incorect sarcina în cârca angajaților de a acționa în cazul discrepanțelor salariale, prin procese sau alte tactici de presiune, mai degrabă decât companiilor.\n\nPoate din aceste motive, legea a avut un efect dezamăgitor, întrucât se pare că marea majoritate a angajaților nu a profitat de ea de când a fost implementată. Potrivit unei evaluări din 2019, doar 4% dintre angajații chestionați au depus o cerere de informații, în timp ce aproximativ 45% dintre companiile cu peste 500 de angajați și-au revizuit structurile de salarizare.\n\nO altă opțiune este să cauți informații despre salariile medii în domeniul în care activezi, la companii similare cu a ta sau să utilizezi site-uri web precum Glassdoor pentru a verifica informațiile despre salariile de la compania pentru care lucrezi.\n\nLa nivel european, femeile câștigă în medie cu 13% mai puțin decât bărbații care prestează aceeași muncă, iar România se află în vârful piramidei, diferența fiind de 3,6% conform datelor comunicate în 2021.\n\nÎn acest sens, la data de 30 martie 2023, Parlamentul European a adoptat o nouă directivă menită să asigure transparența salarială pentru a proteja dreptul salariaților la un salariu egal. Directiva, ce va fi aplicabilă atât în sectorul public, cât și în cel privat, urmărește înlăturarea diferențelor salariale dintre femei și bărbați pentru a respecta principiul egalității de remunerare.",
        "label": "Germania"
    },
    {
        "title": "Germania, în doliu! Atac terorist la un festival în Solingen! - GermaniaMea.ro",
        "content": "Mii de oameni se aflau vinerea trecută la un festival în Solingen din landul Renania de Nord-Westfalia - Germania, în piaţa aglomerată din centru, pentru a sărbători 650 de ani de la atestarea oraşului cu circa 160.000 de locuitori. Deodată, în jurul orei 21:45, un bărbat a scos un cuţit şi a început să semene teroare, atacând la întâmplare.\n\nRezultatul: cel puţin trei persoane au murit şi alte opt au fost grav rănite, patru dintre acestea sunt în stare critică, potrivit presei germane. Victimele omorâte sunt doi bărbați de 56 şi 67 de ani și o femeie de 56 de ani. Un adevărat masacru, spun cei care au asistat la aceste scene teribile, şocaţi.\n\nPoliţiştii au închis imediat circulaţia în zona, şi toţi locuitorii au fost sfătuiţi să rămână în case.\n\nZiarul local Solinger Tageblatt a relatat că unul dintre organizatorii festivalului, Philipp Müller, a urcat pe scenă rugând mulţimea să nu intre în panică şi să aibă grijă să părăsească incinta, deoarece atacatorul era încă în libertate. La momentul respectiv, Müller a declarat că echipele de urgenţă luptă pentru viaţa a nouă persoane.\n\nDe altfel, ca să evite, pe cât posibil panica în rândul mulțimii care se retrăgea haotic, în mare grabă, - Tobias Topic, artistul aflat in acel moment pe scenă, unul cei mai populari DJ din Germania, a continuat să mixeze încă vreo 20 de minute.\n\n„Suntem în stare de şoc. Am vrut să sărbătorim împreună aniversarea oraşului nostru şi acum ne plângem morţii şi răniți. Mi se rupe inima că a avut loc un atac în oraşul nostru. Am lacrimi în ochi când mă gândesc la cei pe care i-am pierdut\", a scris Tim Kurzbach, primarul din Solingen, pe rețelele sociale.\n\nOrașele mari învecinate precum Dusseldorf și Koln au trimis întăriri în sprijinul forțelor de poliției locale, iar la ieșirile din Solingen au fost instituite filtre.\n\nSuspectul a atacat la voia întâmplării, dar cu precizie, în zona gâtului, spate și piept pentru a produce cât mai multe victime. Este vorba despre un tânăr sirian în vârstă de 26 de ani, care în decembrie 2022 a solicitat azil în Germania, în oraşul Bielefeld.\n\nUnele publicații susțin că după 26 de ore, acesta a fost prins, după ce poliţia a depus eforturi intense toată ziua de sâmbătă pentru a da de el. Unităţi speciale ale poliţiei au percheziţionat un centru de refugiaţi din Solingen în urma mai multor informaţii puse cap la cap.\n\nAltele relatează că suspectul, desemnat de justiţie drept Issa Al H., s-a predat autorităţilor sâmbătă seara şi a declarat, potrivit poliţiei, că „este responsabil\" pentru crime.\n\nSuspectul a vrut „să omoare cât mai multe persoane\", a estimat Parchetul federal din Karlsruhe care a raportat duminică „suspiciuni puternice de apartenenţă\" la organizaţia jihadistă Stat Islamic.\n\nArma crimelor a fost găsită la două sute de metri distanţă de locul în care bărbatul a ucis fără milă trei oameni. Un adolescent de 15 ani, care a fost văzut că vorbea cu agresorul în timpul evenimentului, a fost și el arestat ca martor pentru „nedenunţare” a unui plan de act criminal.\n\nPotrivit mai multor media germane, bărbatul sirian făcea obiectul unui ordin de expulzare în Bulgaria, stat al Uniunii Europene în care fusese înregistrată intrarea sa şi unde ar fi trebuit să depună cererea de azil, în conformitate cu normele comunitare.\n\nPotrivit vicecancelarului german Robert Habeck, el nu se afla pe listele extremiştilor islamişti consideraţi periculoşi.\n\nGruparea teroristă Stat Islamic (SI) a revendicat sâmbătă seara acest atac. Membrii grupării au descris atacul, într-o postare pe Telegram, ca fiind „o răzbunare pentru musulmanii din Palestina și din toată lumea''.\n\nOrganizaţia teroristă, care la numit pe bărbatul care a efectuat atacul drept un „soldat al Statului Islamic,” nu a furnizat însă nicio dovadă pentru afirmația sa și nu este clar cât de strânsă era orice relație între atacator și SI.\n\nPotrivit DW.com, poliţia din Düsseldorf, capitala landului federal NRW, a comunicat că a primit o scrisoare de revendicare semnată de miliţiile teroriste. Se mai verifică autenticitatea documentului.\n\nÎn ultimii ani, Germania a fost scena mai multor atacuri jihadiste, dintre care cel mai sângeros, un atac cu camion în decembrie 2016 asupra unei pieţe de Crăciun din Berlin, a dus la moartea a 12 persoane.\n\nAutorităţile au anulat festivalul, care trebuia să continue şi în weekend. Atacul de vineri seara sporeşte presiunea asupra şefului guvernului cu o săptămână înainte de alegerile regionale cu risc ridicat din două landuri din estul Germaniei.\n\nÎn apropierea locului tragediei, buchete de flori, lumânări şi mesaje mărturisesc emoţia care a cuprins Solingen, supranumit „Oraşul lamelor\" - Klingenstadt , vestit pentru cuţitele și foarfecele de excepţie.\n\nLa primele ore ale dimineții, cancelarul Olaf Scholz a adus un omagiu victimelor atentatului din piața Fronhof.\n\n„Nu putem accepta aşa ceva în societatea noastră şi nu ne vom obişnui niciodată cu asta. Trebuie să acţionăm cu toată rigoarea legii\", a afirmat Scholz. Descriind atacul drept o „crimă oribilă\", oficialul german a cerut ca legea să fie aplicată pe deplin.\n\nLa rândul său, ministrul de interne german Nancy Faeser, a făcut, sâmbătă seara, apel la ţară să „rămână unită”. Dezbaterea politică despre consecințele după momentul Solingen s-a îndreptat rapid către puterile autorităților de securitate și breșele existente.\n\nAtacul de la Solingen are loc înaintea a trei alegeri regionale, programate luna viitoare în Turingia, Saxonia şi Brandenburg, în care Alternativa pentru Germania (AfD), formaţiune de extremă dreapta anti-imigraţie are şanse de câştig.\n\nÎnjunghierile şi împuşcăturile fatale au devenit un fenomen tot mai frecvent în Germania, iar guvernul a declarat la începutul acestei luni că doreşte să înăsprească normele referitoare la cuţitele care pot fi purtate în public, prin reducerea lungimii maxime permise a lamei.\n\n„Nimeni în Germania nu are nevoie de arme albe în spaţiul public. Nu suntem în Evul Mediu”, a spus Robert Habeck privind portul de arme.\n\nAceasta este o măsură prea timidă, potrivit lui Fridrich Merz, liderul conservatorilor de la CDU. „Nu cuţitele sunt problema, ci oamenii care le poartă”, a spus el, cerând guvernului să „nu mai primească refugiaţi” din „Siria şi Afganistan”.\n\nÎn semn de solidaritate, echipele de fotbal din ţară au purtat panglici negre la meciurile din prima ligă.",
        "label": "Germania"
    },
    {
        "title": "Ce aduce nou Ianuarie 2025 pentru locuitorii din Germania? - GermaniaMea.ro",
        "content": "Anul 2025 a debutat deja și toată lumea își pune în el speranțe de mai bine. Oricum, pentru locuitorii din Germania, se anunță un an complex, cu multe aspecte sub semnul întrebării. Ceea ce e sigur e că Ianuarie aduce de la o listă lungă de modificări ale impozitelor și veniturilor la scumpirea prețului abonamentului lunar „Deutschlandticket” și introducerea dosarului electronic al pacientului.\n\nMai multe despre cele mai importante schimbări care intră în vigoare în prima lună a anului, în articolul pregătit de GermaniaMea.ro - un site pentru românii care caută de muncă în Germania.\n\nCa întotdeauna, luna Ianuarie (și anul) începe cu o sărbătoare legală pentru a marca Anul Nou. Apoi, în următoarea zi de luni, este sărbătoarea catolică a Bobotezei - numită Dreikönigstag , sau Ziua celor Trei Regi/Magi, în germană.\n\nZiua celor Trei Regi/Magi nu este o sărbătoare națională, ci este o sărbătoare legală în statele Baden-Württemberg, Bavaria și Saxonia-Anhalt. E bine de știut de către cei care vor vizita sau se află în tranzit în această perioadă, în aceste landuri, că majoritatea magazinelor și alte afaceri locale vor fi închise pe 6.\n\nO serie de schimbări ale politicilor fiscale și salariale germane care afectează rezidenții au intrat în vigoare de la 1 ianuarie - multe dintre ele tocmai au fost finalizate prin legislație în ultimele săptămâni din 2024.\n\nO altă schimbare notabilă care a venit odată cu ziua de An Nou este creșterea prețului la Deutschlandticket , permisul de călătorie al Germaniei pentru transportul local în toată țara. Abonamentul lunar va costa 58 euro pe lună din ianuarie în loc de 49 euro.\n\nDacă aveți un Deutschlandticket , probabil că v-ați dat deja acordul în ceea ce privește majorarea de preț față de Deutsche Bahn (prin intermediul unui link într-un e-mail de la companie sau online) pentru ca abonamentul dvs. să fie valabil în continuare.\n\nCe este dosarul electronic ale pacientului? Contribuții mai mari la asigurări de sănătate\n\nÎn ianuarie se lansează fișa electronică a pacientului (ePA) pentru persoanele cu asigurări legale de sănătate, care are scopul de a facilita schimbul de documente între diferite cabinete medicale sau cu farmacii. Datele de sănătate ale pacienților, cum ar fi radiografiile, scrisorile medicului și rezultatele de laborator vor fi stocate în fișierul electronic, cu excepția cazului în care refuzați acest lucru.\n\nDosarul electronic al pacientului urmează să fie testat din 15 ianuarie în două regiuni model din Franconia și Hamburg, iar ulterior va fi lansat la nivel național.\n\nPe de altă parte, persoanele cu asigurare legală de sănătate este posibil să plătească ceva mai mult în acest an, unele companii de asigurări anunțând deja creșteri ale ratelor care vor intra în vigoare în ianuarie.\n\nPlafonul pentru asigurările obligatorii se ridică la 73.800 euro anual din ianuarie. Cei cu venituri peste acest prag pot opta pentru asigurări private.\n\nDin ianuarie, o scrisoare standard în Germania va costa 95 de cenți, adică cu 10 cenți mai mult decât în ​​2024.\n\nAlte pachete trimise prin poștă vor deveni, de asemenea, mai scumpe. De asemenea, „scrisoarea cu prioritate” va fi eliminată, așa că pentru a trimite corespondență urgentă, va trebui să pentru corespondența recomandată.\n\nÎn plus, din ianuarie, termenele de livrare a scrisorilor sunt extinse. O reglementare guvernamentală care impunea serviciului poștal să livreze 80% din scrisori în următoarea zi lucrătoare nu mai este de actualitate. În schimb, 95% din scrisorile standard ar trebui să fie livrate până în a treia zi lucrătoare de la depunerea la poștă.\n\nOricine a închiriat sau a cumpărat proprietăți în Germania este familiarizat cu Schufa - Schutz Gemeinschaft für Allgemeine Kreditsicherung . Societatea de Garanție a Întreținerii Creditelor este o companie privată din Germania care ține evidența tuturor datornicilor din țară\n\nÎncepând cu 1 ianuarie, plățile întârziate o singură dată sunt șterse din baza de date Schufa după 18 luni, comparativ cu 36 de luni anterior. Termenul scurtat se aplică doar facturilor care au fost plătite în 100 de zile.\n\nCu mai multă tradiție industrială decât culturală, cel de-al treilea oraș ca mărime din landul Saxonia, alături de 38 de municipii din regiunile Munților Metaliferi din jur și Zwickau, vor găzdui peste 1.000 de evenimente planificate pe parcursul anului 2025.\n\nDoar că, de când populiştii de dreapta au obţinut victoria la ultimul scrutin european şi local în aproape tot estul Germaniei, străinii par că se tem de extremismul de dreapta care s-a instalat în capitala culturală din acest an.\n\nA doua Capitală Europeană a Culturii (ECoC) în 2025 este din Slovenia.",
        "label": "Germania"
    },
    {
        "title": "Germania: Amenzi mai mari pentru șoferii care consumă canabis - GermaniaMea.ro",
        "content": "După Malta şi Luxemburg, Germania a devenit în 2024 cea mai mare ţară din UE care a legalizat consumul de canabis în scop recreaţional. Așa cum și GermaniaMea.ro a prezentat AICI , de la 1 aprilie, fumatul şi cultivarea privată a canabisului sunt permise în Republica Federală.\n\nLa finele săptămânii trecute, preşedintele german Frank-Walter Steinmeier a semnat noua lege care prevede amenzi pentru cei prinşi la volan sub influenţa canabisului, lege ce a fost aprobată de camera superioară a parlamentului la începutul lunii iulie.\n\nOrdinul de publicare în Monitorul Oficial a fost emis luni și intră în vigoare azi.\n\nConform noii legi, limita concentraţiei de THC (tetrahidrocanabinol), substanţa psihoactivă din canabis, va fi stabilită la 3,5 nanograme pe mililitru de sânge – similară limitei de 0,5 miligrame pentru alcool.\n\nOricine va fi prins la volan cu o concentraţie de cel puţin 3,5 nanograme THC în sânge, fie în mod intenţionat, fie din neglijenţă, riscă o amendă de 500 de euro şi i se va suspenda permisul pentru o lună, conform noilor reglementări. Dacă persoana în cauză a consumat şi alcool, amenda va fi de 1.000 de euro.\n\nAcest lucru este menit să țină cont de pericolul deosebit pe care îl prezintă consumul mixt de canabis și alcool. La fel ca în cazul alcoolului, va exista o interdicție de canabis pentru șoferii începători aflați în perioada de probă și pentru posesorii de permise de conducere sub 21 de ani. În plus față de un punct la Flensburg , există în general o amendă de 250 de euro.\n\nDe la valoarea de 3,5 nanograme, conform stadiului actual al științei, un efect relevant pentru siguranța rutieră la conducerea unui autovehicul nu este îndepărtat, dar este clar sub pragul de la care începe un risc general de accident. Limita nu ar trebui să se aplice persoanelor cărora li s-a prescris și care consumă canabis din cauza unei boli.\n\nGuvernul de centru-stânga al lui Olaf Scholz speră în acest fel că legea va reduce piața neagră, va proteja consumatorii împotriva marijuanei contaminate și va reduce infracțiunile legate de droguri.",
        "label": "Germania"
    },
    {
        "title": "În ce zone din Germania trăiesc cei mai (ne)fericiți oameni? - GermaniaMea.ro",
        "content": "Un sondaj privind satisfacția privind stilul de viață în Germania dezvăluie unde ați putea găsi germanii cei mai mulțumiți de traiul lor, precum și pe cei care nu sunt atât de fericiți.\n\nSondajul, care este realizat anual de Institutul Federal de Cercetare a Populației (BiB), s-a concentrat pe diferențele regionale în ceea ce privește gradul de mulțumire a oamenilor din Germania, informează TheLocal.de.\n\nCercetătorii au folosit în principal date din panoul demografic al familiei FReDA, pentru care peste 30.000 de persoane cu vârsta cuprinsă între 18 și 49 de ani au fost chestionate în Germania în 2022.\n\nEi au trebuit să indice pe o scară de la 1 la 10 cât de mulțumiți sunt în general de viața lor, inclusiv de situația lor personală, de locul de muncă și de ceea ce simt despre Germania. Sondajul a constatat că „evaluarea fericirii” medie în Germania a fost de 6,9 ​​din 10.\n\nDar au existat mici diferențe regionale. Statele federale cu cei mai mulțumiți oameni sunt Renania-Palatinat, Bremen, Schleswig-Holstein și Brandenburg (toate cu 7,1 puncte din 10). S-a constatat că oamenii din Berlin, Bavaria și Baden-Württemberg au un rating de fericire de 7 din 10. Imediat urmează cei din Saxonia-Anhalt, cu 6 puncte și Saarland, cu 5,8.\n\nÎmpărțit în patru mari regiuni, oamenii care trăiesc în est și nord tind să fie ceva mai puțin mulțumiți; în timp ce mai mulți oameni din sud și vest spun că sunt „foarte mulțumiți”.\n\nDeloc surprinzător, calitatea vieții și mediul înconjurător joacă un rol important în cât de mulțumiți sunt oamenii cu viața lor.\n\nÎn regiunile cu mai puține lipsuri, mai mulți oameni declară că sunt „foarte mulțumiți” de viața lor. De exemplu, în zonele înfloritoare din vest, 17,8% au spus că sunt „foarte mulțumiți” de viața pe care o au, în timp ce în zone similare din est acest număr a fost de 17,7%.\n\nÎn regiunile cu lipsuri mari din vest, 11,8% au declarat că sunt „foarte mulțumiți”, comparativ cu 13,2% în regiunile defavorizate din est.\n\nPe lângă factorii socio-economici, cercetătorii identifică calitatea mediului ca un factor relevant care influențează bunăstarea subiectivă.\n\nCalitatea mediului este cea mai proastă în regiunile metropolitane, deoarece există mai puține spații verzi și niveluri ridicate de poluare.\n\nRezultatele studiului mai arată că satisfacția de viață crește odată cu accesul mai mare la spațiile verzi. În același timp, nivelurile de fericire scad atunci când nivelurile de particule sunt peste valoarea de referință.\n\nCercetătorii subliniază că alți factori pot avea o influență asupra satisfacției oamenilor, motiv pentru care au lucrat în primul rând cu date ajustate.\n\nPe baza rezultatelor studiului, autorii au cerut politicienilor germani să ia în considerare diferențele regionale în ceea ce privește bunăstarea subiectivă - în special în ceea ce privește orașele de dimensiuni medii, regiunile cu lipsuri mari sau zonele urbane cu o calitate proastă a aerului și puține spatii verzi.",
        "label": "Germania"
    },
    {
        "title": "Germania: Cât câștigă, de fapt, un angajat al BMW? - GermaniaMea.ro",
        "content": "Dacă întrebi pe cineva care vrea să muncească în Germania, pentru cine anume și-ar dori, numele companiei BMW ar fi primul pe lista de opțiuni. Există mai multe motive pentru care BMW este atât de popular ca marcă de angajator, iar salariul este primul dintre ele, știut fiind faptul că producătorul auto își plătește „regește” angajații.\n\nBrandul auto oferă o plată în funcție de performanță în plus față de salariul de bază, care este legat de contractele colective. Mai mult, există bonusuri de sărbători și de Crăciun, precum și o schemă de împărțire a profitului - astfel încât angajații să primească 13 salarii lunare.\n\nIată cât câștigă în mod real un angajat în cadrul BMW!\n\nBayerische Motoren Werke - Bavarian Motor Works (BMW) este o companie cu tradiție în Germania. Ca orice alt nume greu din industria auto, acest brand și-a găsit identitatea prin îndrăzneala de a inova. Fondată la Munchen în 1916, primul produs industrial din istoria BMW a fost un motor de avion, iar până în 1928 a fabricat exclusiv motociclete. Ca orice poveste de succes, și istoria BMW este presărată cu suișuri și coborâșuri. Dar, chiar și așa, de la al Doilea Război Mondial, la criza din industria auto de-a lungul timpului și chiar pandemia de coronavirus, angajații au fost întotdeauna mulțumiți de locul lor de muncă.\n\nPotrivit merkur.de, oricine își caută un loc de muncă la producătorul de mașini bavarez se poate aștepta la un salariu mediu brut cuprins între 2.399 și 5.819 euro pe lună.\n\nCu aceste salarii, BMW se situează peste media din industrie. Dar angajații primesc în mod regulat și un bonus de performanță de aproximativ 14%. Contractul colectiv prevede, de asemenea, și primă de concediu în valoare de 69% dintr-un salariu lunar. Prin urmare, angajații BMW primesc, de fapt, 13,7 salarii lunare pe an. Iar acestea pot fi completate cu un bonus de profit. Potrivit sursei citate, în 2019, acest bonus a fost cuprins între 9.175 și 15.700 de euro.\n\nTehnicienii primesc un salariu mediu brut anual de 36.400 de euro, iar muncitorii calificați din producție pot conta chiar pe aproximativ 42.100 de euro. Dezvoltatorii de software și inginerii, pe de altă parte, câștigă între 77.200 și 88.900 de euro pe an, iar șefii de echipă încasează anual în jur de 114.500 de euro. Chiar și stagiarii sunt plătiți cu 17.300 de euro brut.\n\nDeloc surprinzător, cei mai buni câștigători sunt managerii de top de la BMW, care merg acasă cu câteva milioane în fiecare an!!\n\nCu salariile sale, BMW este deja peste media industriei. Dar pentru angajați, nu este vorba doar de plățile salariale lunare: se plătește în mod regulat și un bonus de performanță de aproximativ 14%. Contractul colectiv IG Metall prevede, de asemenea, o primă de concediu de 69% dintr-un salariu lunar.\n\nAșa că, nu este de mirare că, BMW are scoruri destul de bune pe site-uri de recenzii precum Kununu. 79 % dintre comentatori își evaluează salariul la BMW ca fiind „bun”. Starea de spirit din companie este echilibrată între tradițional și modern, iar condițiile de muncă sunt, de asemenea, descrise ca fiind plăcute.\n\nPotrivit recenziilor online, angajații de la BMW par să se descurce destul de bine. Dar s-ar putea schimba asta în viitor? Creșterea prețurilor la energie, lipsa materialelor de construcție și inflația crescândă se vor face simțite în curând și la BMW? Momentan, pare că nu! Pentru că, recent, producătorul auto și-a răsplătit din nou forța de muncă cu bonusuri impresionante. La scurt timp după tradiționalul bonus de Crăciun, alți bani le-au intrat în conturi - un bonus special de 1.500 de euro fără taxe drept bonus de compensare a inflației.",
        "label": "Germania"
    },
    {
        "title": "Inflația în Germania scade în ciuda creșterii prețurilor! - GermaniaMea.ro",
        "content": "Inflația din Germania a scăzut în martie, chiar dacă unele prețuri au crescut semnificativ în ultimele luni, potrivit datelor publicate joi.\n\nInflația din Germania a scăzut la 7,4% în martie, în principal datorită măsurilor guvernamentale de scădere a prețurilor la energie, au arătat cifrele finale joi.\n\nDatele agenției federale de statistică Destatis confirmă o tendință de scădere, considerând că inflația anuală a atins un vârf de 10,4% în cea mai mare economie a Europei în octombrie.\n\nÎncetinirea a fost ajutată de reducerea prețurilor la energie, ca urmare a eforturilor europene de aprovizionare cu gaz natural lichefiat (GNL) și a unui pachet uriaș de ajutor guvernamental în Germania.\n\nBerlinul a alocat 200 de miliarde de euro pentru a contribui la scăderea prețurilor la energie până în 2024, inclusiv plafonarea prețurilor la gaz și electricitate.\n\nPrețurile la energie au crescut cu doar 3,5% față de anul trecut în martie, după ce au crescut cu 19,1% în februarie și 23,1% în ianuarie.\n\nCu toate acestea, prețurile alimentelor au continuat să crească în martie cu 22,3%, față de 21,8% în februarie și 20,2% în ianuarie.\n\n„Pentru gospodăriile private, creșterea prețurilor la alimente a fost deosebit de semnificativă în martie”, a declarat Ruth Brand, președintele Destatis, într-un comunicat.\n\nInflația rămâne cu mult peste ținta Băncii Centrale Europene de două procente în Germania.",
        "label": "Germania"
    },
    {
        "title": "8 evenimente de neratat în Germania, în luna octombrie - GermaniaMea.ro",
        "content": "Indiferent dacă ești un iubitor de cărți, un pasionat de film sau un împătimit al mâncării cu ceapă, este imposibil să nu găsești un eveniment pe gustul tău în Germania, în octombrie. A 10-a lună a anului chiar e una extrem de variată și spectaculoasă!\n\nDe asemenea, tot ce se schimbă în octombrie 2023, în Republica Federală, GermaniaMea.ro a detaliat AICI .\n\nToată luna: Oktoberfest în Renania de Nord-Westfalia\n\nDeși cel mai faimos Oktoberfest are loc la München, (în acest an se încheie pe 3 octombrie), cel mai populat land al Germaniei - Renania de Nord-Westfalia - are o mulțime de evenimente care îi fac concurență pe tot parcursul lunii. Iată despre ce e vorba:\n\n*RÜ Oktoberfest din Essen/Mühlheim - această extravaganță de o lună de la Essen/Mülheim Airfield se mândrește cu corturi iluminate elegant, care pot găzdui până la 3.500 de oaspeți până pe 14 octombrie. DJ-ii și trupele live oferă divertisment, iar berea König Ludwig Hell este servită în halbe de 1 litru.\n\n*Oktoberfest din Münster - începând cu 22 septembrie la Albersloher Weg, acest festival include jocuri tradiționale, un bar cu tot felul de cocktailuri și poate găzdui aproximativ 4.500 de vizitatori zilnic până pe 14 octombrie. Este cunoscut drept „unul dintre cele mai mari festivaluri Oktoberfest la nord de originalul Weißwurst”, oferind gustări vegane și muzica live a trupei Partyvögel.\n\n* Oktoberfest din Xanten - se desfășoară în perioada 29 septembrie - 15 octombrie și oferă teme unice în fiecare duminică, cum ar fi „Carnaval la Oktoberfest” (1 octombrie), „Shooting Club Oktoberfest” (8 octombrie) și „Servicii de urgență Oktoberfest” (15 octombrie).\n\nCannstatter Volksfest, adesea numit pur și simplu „Wasen”, este unul dintre cele mai mari și mai populare festivaluri populare din Germania. Festivitățile au loc în cartierul Bad Cannstatt din Stuttgart, acoperind aproximativ 25 de hectare și găzduind 320 de puncte de atracție și negustori.\n\nÎn timpul paradei Volksfest din prima duminică a festivalului, vagoane de bere frumos decorate, grupuri de oameni îmbrăcați tradițional și trupe de muzică din toată regiunea mărșăluiesc pe străzile vechi din Bad Cannstatt până la Wasen.\n\nAcest eveniment anual de la Hamburg este unul dintre cele mai importante festivaluri de film din țară, prezentând diverse lungmetraje și filme documentare naționale și internaționale, și de înaltă calitate.\n\nLineup-ul variază de la filme de artă sofisticate până la cinematografie mainstream inovatoare și prezintă filmele de debut ale tinerilor realizatori germani și internaționali, alături de filme ale unor regizori celebri ai cinematografiei internaționale.\n\nÎn fiecare seară, de la ora 21, în timpul festivalului, participanții la festival pot merge la FILMFEST BAR/Kasematte20 pentru a savura o băutură și pentru a face schimb de opinii despre filmele vizionate.\n\nÎn fiecare an, un oraș diferit găzduiește sărbătorile oficiale pentru Ziua Unității Germane. Gazda din acest an este orașul hanseatic Hamburg. Sub motto-ul „Opening Horizons”, festivalul se va concentra pe diversitatea, modernitatea și deschiderea către lume a Germaniei.\n\nSărbătorile se vor desfășura de la 10:00 la 23:00 pe 2 octombrie și de la 10:00 până la 21:00 pe 3 octombrie. Vor fi prezentări ale statelor federale și ale organelor constituționale ale Germaniei, muzică live și diverse spectacole artistice pe mai multe scene.\n\nVa exista, de asemenea, o zonă dedicată copiilor, cu jocuri, standuri informative și de divertisment și o gamă variată de oferte culinare.\n\nFestivalul se va desfășura în mai multe locații din centrul orașului Hamburg, inclusiv Binnenalster, piața Primăriei și Mönckebergstraße, cu un Centru de Primire la gara principală pentru informații despre eveniment.\n\nO dată pe an, principalele atracții turistice și monumentele din Berlin se transformă într-un fundal perfect pentru proiectări spectaculoase de lumină și imagine, ca parte a Festivalului Luminilor. Punctele de atracție deosebite sunt expozițiile de la Bebelplatz și Potsdamer Platz, unde vizitatorii se pot bucura de proiecții de artă luminoasă, vibrante și personalizate, însoțite de muzică.\n\nO dată pe an, banala ceapă devine vedeta unui festival plin de viață din Weimar, care datează din 1653.\n\nFestivalul prezintă sute de standuri în piața principală, care expun diverse soiuri de ceapă și produse agricole, adesea realizate creativ în împletituri, păpuși și prăjituri. Tarabele de artizanat oferă ceramică și meșteșuguri din regiune, iar vizitatorii pot gusta diferite beri și mâncăruri locale.\n\nEvenimentul se mândrește, de asemenea, cu muzică, artiști stradali și o atmosferă vibrantă care amintește de un festival de muzică.\n\nCa și în cazul oricărui festival german cu specific regional, sărbătorile includ și selecția râvnitului titlu regine a pieței de ceapă.\n\nFondat în 1035, Bremen Freimarkt este unul dintre cele mai vechi festivaluri populare din Germania.\n\nNumele său derivă din faptul că, spre deosebire de piețele săptămânale obișnuite, le permitea atât comercianților locali, cât și din afara orașului să-și vândă liber bunurile. În caz contrar, acest privilegiu era rezervat membrilor altor bresle și asociații comerciale din Bremen. La începutul secolului al XIX-lea, piața s-a transformat într-un târg de distracții cu roller coasters, roți Ferris, case bântuite și alte aproape 50 de atracții pe Bürgerweide, lângă gara principală.\n\nVizitatorii se pot bucura și de delicii tradiționale, cum ar fi produse de patiserie cu șuncă sau cu migdale prăjite.\n\n18-22 octombrie: Târgul de carte de la Frankfurt\n\nTârgul de carte de la Frankfurt este cel mai mare târg de carte din lume, servind drept punct de întâlnire pentru autori, editori, agenți literari și pasionați de carte. Include expoziții de carte, apariții de autori, conferințe, premii literare și noi oportunități de a lega noi relații internaționale.\n\nTârgul din acest an este cea de-a 75-a ediție a Frankfurter Buchmesse și celebrează Slovenia ca invitat de onoare, prezentându-și moștenirea literară și nu numai.",
        "label": "Germania"
    },
    {
        "title": "Germania, număr record de naturalizări în 2023! Românii, în top! - GermaniaMea.ro",
        "content": "Până nu demult, se știa că Germania este o țară care nu acordă prea ușor cetățenia. În ciuda reformelor succesive ale dreptului de naturalizare, mulți străini au trăit ani, chiar decenii, în Republica Federală fără a avea dreptul la pașaport. Între timp, situația s-a mai schimbat.\n\nÎn 2022, 168.500 de persoane au fost naturalizate, însă anul trecut a depășit orice așteptări. Conform Oficiul federal de statistică – Destatis, numărul naturalizărilor a crescut cu 19% în 2023.\n\nAstfel, Germania a acordat anul trecut aproximativ 210.000 de naturalizări, cel mai ridicat număr începând din 2000.\n\nÎn 2023, au primit cetăţenie germană persoane originare din 157 de ţări, cele mai multe venind din Siria, Turcia, Irak, România şi Afganistan – ţări care însumează peste jumătate din numărul naturalizărilor. Peste 80% dintre ei și-au păstrat și cetățenia inițială.\n\nVârsta medie a persoanelor naturalizate a fost de 29,3 ani, semnificativ mai mică decât a ansamblului populaţiei. Proporția femeilor în rândul persoanelor naturalizate a fost, în comparație cu bărbații, mai mică, de 45%.\n\nAșadar, sirienii au reprezentat mai mult de o treime din toți noii cetățeni (38%), iar numărul lor a fost în creștere cu 56% față de anul precedent. Potrivit statisticienilor germani, cetățenii sirieni „îndeplinesc acum din ce în ce mai mult cerințele pentru naturalizare, inclusiv în ceea ce privește competențele lingvistice și durata minimă a șederii.” De altfel, în 2023, locuitorii dintr-un sat german au ales ca primar un refugiat sirian.\n\nNaturalizările cetățenilor irakieni au crescut cu 57%, în timp ce naturalizările cetățenilor turci au scăzut cu 25%. Numărul românilor naturalizați a crescut cu 8%. Românii rămân, deci, unul dintre cele mai importante grupuri de străini din Germania. Potrivit datelor oficiale, în 2023 numărul românilor care locuiau în Bundesrepublik se apropia de 900.000.\n\nÎn total, 31.310 de persoane cu pașapoarte UE au primit cetățenia germană, cel mai frecvent din Grecia, Bulgaria, Italia și Polonia, precum și din România.\n\nÎn ce-i priveşte pe ucraineni, numărul naturalizărilor a reprezentat 3% din total în 2023, fiind de 5.900 – o creştere de 6% -, aproape triplu faţă de 1.900 în 2022.\n\nÎn ultima perioadă, din ce în ce mai mulți cetățeni israelieni și alți descendenți ai victimelor dictaturii naziste din Germania din 1933-1945 solicită, de asemenea, cetățenia germană.\n\nLuni, autoritățile germane au declarat că au primit aproape 6.900 de cereri de la persoane originare din Israel doar în primele patru luni ale anului 2024. Spre comparație, au existat aproximativ 9.100 de astfel de aplicații pe tot parcursul anului 2023 și aproximativ 5.700 în 2022.\n\nMarea majoritate a persoanelor care au primit cetățenia germană anul trecut locuiesc în landul Renania de Nord-Westfalia, mai mult de un sfert din totalul naturalizărilor - 51.185 - provin din această regiune. Iar la polul opus e Thuringia.\n\nPotrivit noii legi adoptată de Parlamentul de la Berlin în ianuarie 2024, cetăţenia germană va putea fi cerută după 5 ani de rezidenţă în ţară - redusă de la 8 ani. Pentru cei „excepţional de bine integraţi” vor fi însă suficienţi 3 ani. Obiectivul acestei noi legislaţii este de a atrage mai mulţi muncitori în Germania şi de a-i integra mai bine pe cei care se află deja aici. Noile reglementări permit şi cetăţenia dublă.\n\nDacă vrei să știi care sunt beneficiile unui pașaport german, GermaniaMea.ro a explicat pe larg AICI .",
        "label": "Germania"
    },
    {
        "title": "Principala magistrală feroviară din Germania se închide! - GermaniaMea.ro",
        "content": "Deutsche Bahn, operatorul feroviar național al Germaniei, a anunţat că, începând de luni, 15 iulie, va închide principala magistrală feroviară pentru lucrări de modernizare, informează TheLocal.de.\n\nEste vorba despre magistrală feroviară care face legătură între Frankfurt şi sudul ţării, spre Mannheim, un traseu foarte aglomerat, care se întinde pe 33.000 de kilometri. Întârzierile apărute pe acest sector, cunoscut și ca Riedbahn, pot avea un impact major și în alte părţi din reţeaua feroviară germană, precum şi asupra trenurilor din ţările vecine, precum Elveţia şi Franţa. De altfel, legăturile directe cu trenul către Aeroportul Frankfurt din Karlsruhe nu sunt posibile în timpul renovării generale.\n\nInvestiţia de 1,3 miliard de euro pe care Deutsche Bahn intenționează să o facă pentru modernizarea magistralei Frankfurt – Mannheim este una semnificativ mai mare faţă de estimarea iniţială de 500 de milioane de euro pentru acest proiect.\n\nAstfel, până la jumătatea lunii decembrie, compania germană va reface 140 de kilometri de cale ferată şi cabluri aeriene, va moderniza 20 de gări şi va înlocui peste 150 de macazuri. Deutsche Bahn speră că perturbările de-a lungul magistralelor modernizate vor scădea cu 80%. În total, operatorul german intenționează să renoveze 40 de coridoare feroviare pentru a stabiliza sistemul și, de asemenea, să actualizeze digital traseul.\n\nPasagerii vor trebui să se pregătească pentru restricții semnificative în următoarele cinci luni, în special în transportul regional de pe Riedbahn, care urmează să fie asigurat în întregime cu autobuze. Potrivit Deutsche Bahn, aproximativ 16.000 de pasageri călătoresc cu trenurile regionale de-a lungul Riedbahn în fiecare zi.\n\nDe asemenea, traficul pe distanțe lungi și de marfă va fi redirecționat de-a lungul rutelor paralele. Potrivit DB, călătorii pe distanțe lungi trebuie să fie pregătiți pentru deplasări cu aproximativ 30 de minute mai lungi.\n\nPe lângă Hesse și Baden-Württemberg, închiderea are un impact și asupra Renania-Palatinat, deoarece una dintre rutele de deviere este legătura Mainz-Worms-Ludwigshafen. Un total de aproximativ 150 de autobuze vor înlocui traficul feroviar, asigură autoritățile. Asta înseamnă că sunt planificate peste 1.000 de călătorii pe zi.\n\nDeutsche Bahn a achiziționat special în acest scop autobuze noi, care pot fi identificate prin culoarea roz și sunt dotate cu informații moderne pentru călători. Ministrul Federal al Transporturilor, Volker Wissing (FDP) a promis un „serviciu de lux de înlocuire a trenului” - pe lângă WiFi, autobuzele au și toalete. Aproximativ 400 de șoferi au fost recrutați în țară și în străinătate. Ei au finalizat cursuri de limbă germană și au fost supuși mai multor teste de conducere pentru ca tot serviciul de înlocuire să funcționeze fără probleme. Potrivit operatorului feroviar național al Germaniei, călătorii vor știi despre toate modificările în timp real, dacă vor accesa aplicația Deutsche Bahn.\n\nDatele publicate de DB arată că în luna iunie puțin peste jumătate dintre trenurile care au circulat pe distanțe lungi au ajuns la timp. Starea căilor ferate din Germania a ajuns în atenţia internaţională și în timpul turneului Euro 2024, fanii plângându-se de trenurile aglomerate şi perturbările apărute în timpul călătoriei. De altfel, momentul închiderii traficului pe Riedbahn, din 15 iulie, a fost ales tocmai pentru a lua sfârșit cu bine Campionatul European de Fotbal.\n\nUrmătoarea renovare majoră este programată să fie făcută anul următor la magistrala feroviară dintre Hamburg-Berlin, cele mai populate orașe din Germania, precum și Emmerich-Oberhausen.\n\nPână în 2030, Guvernul german vrea să dubleze numărul de pasageri care vor călători cu trenul, pentru reducerea emisiilor de dioxid de carbon.",
        "label": "Germania"
    },
    {
        "title": "Sfârșit cumplit pentru un român în Germania! Abia a putut fi identificat... - GermaniaMea.ro",
        "content": "În urmă cu aproximativ două săptămâni, presa germană relata un incident - pe cât de tragic, pe atât de înfiorător - privind descoperirea unui cadavru într-un container de gunoi din Bremen.\n\nMai exact, în dimineața zilei de 16 octombrie 2024, în timpul descărcării containerului în camionul compactor de gunoi, angajații au sesizat niște zgomote ciudate, potrivit anchetei. La scurt timp, s-au auzit țipetele pline de disperare ale unei persoane care cerea ajutor, informează focus.de.\n\nCând au realizat că în interior s-ar putea afla un om, imediat, șoferul utilajului a oprit mașinăria și a încercat, cu ajutorul colegilor, să intervină, dar fără succes, pentru că mecanismul de compactare al vehiculului nu mai răspundea comenzilor.\n\nAșa că a alertat serviciile de urgență. Sosiți la fața locului, pompierii, echipați cu unelte speciale, au reușit să deschidă compartimentul compactat al camionului. Însă prea târziu...\n\nLa sosirea la fața locului, echipajele medicale au constatat decesul unei persoane de gen masculin. În ciuda manevrelor de resuscitare efectuate, viața acestuia nu a putut fi salvată. Polițiștii au izolat zona pe toată durata operațiunii. Strada din apropierea gării principale din Bremen a fost închisă timp de aproximativ două ore.\n\nSe pare că bărbatul a decedat în urma leziunilor grave provocate de compactarea deșeurilor în vehicul. Altfel spus, acesta a murit strivit. Un purtător de cuvânt al poliției a vorbit despre o „moarte extrem de violentă, un eveniment tragic” dacă această suspiciune va fi confirmată.\n\nLa două săptămâni de la incidentul grav, autoritățile au stabilit că victima este un român de 33 de ani. Polițiștii spun că nu există suspiciuni privind comiterea unei crime, fiind vorba de un accident nefericit.\n\nÎn prezent, oamenii legii desfășoară cercetări pentru a stabili dacă victima folosea containerul ca loc de dormit.\n\nO dramă asemănătoare a avut loc în 2022 când un alt bărbat de origine română și-a găsit sfârșitul în fanta unui container pentru colectare de haine ( Altkleidercontainer ), amplasat pe domeniul public din Mariannenpark, Rommerskirchen din Rhein-Kreis Neuss, așa cum GermaniaMea.ro a semnalat AICI .",
        "label": "Germania"
    },
    {
        "title": "Tot ce se schimbă în Germania, în iulie 2024 - GermaniaMea.ro",
        "content": "Luna iulie vine cu o serie de schimbări pentru locuitorii din Germania, astfel că nu pot spune că viața în Republica Federală e plictisitoare.\n\nDe la cluburi de canabis și noi criterii legate de taxele de conectare la TV prin cablu până la mult așteptatele vacanțele de vară și finala Euro 2024, există o mulțime de lucruri și extrem de diverse care se întâmplă în una din cele mai călduroase perioade din an.\n\nÎn mod cert, toate aceste modificări sunt de interes pentru populația acestei țări, fie ei nemți sau străini. Iată, așadar, cu ce te poate surprinde „ Juli” ...\n\n[Detalii despre toate modificările - în articolul pregătit de GermaniaMea.ro, un site pentru românii care caută de muncă în Germania .]\n\nLa sfârșitul lunii iunie, se lansează în Germania noul sistem de plată online „Wero” - parte a Inițiativei Europene de Plăți (EPI), care va permite plăți directe, de la un smartphone la altul, în Europa, fără alte complicații. Iar totul se întâmplă în timp real. Aplicația va deveni operațională din 2 iulie.\n\nEPI este o inițiativă susținută de 16 bănci și societăți de servicii financiare europene pentru a crea progresiv o soluție de plată adaptată pentru Europa. Odată cu începerea primei etape de extindere a „Wero”, EPI trimite un semnal clar în direcția standardizării operațiunilor de plată europene.\n\nDeutsche Bank, Volksbank, Sparkasse, Postbank, Sparda-Bank, PSD Bank, GLS Bank și BB Bank se numără printre sucursalele băncilor care participă la noul sistem Wero.\n\nMai multe detalii despre acest subiect, găsiți într-un articol special redactat de GermaniaMea.ro AICI .\n\nCluburile de canabis vor fi permise în Germania\n\nRegulile germane privind canabisul se vor extinde. De la 1 iulie va intra în vigoare următoarea fază a legii canabisului, făcând posibilă obținerea legală de iarbă prin intermediul „cluburilor de canabis”.\n\nAceste asociații reglementate vor avea voie să aibă până la 500 de membri fiecare și vor putea distribui până la 50 de grame de canabis de persoană pe lună. Dar este de remarcat faptul că membrii nu vor avea voie să fumeze iarbă în cluburi - trebuie să fie la cel puțin 100 de metri distanță de zona de intrare.\n\nDe la 1 aprilie, adulții de peste 18 ani au voie să deșină 25 de grame de canabis uscat și să cultive până la trei plante de marijuana acasă. Canabisul rămâne interzis copiilor sub 18 ani și la o rază de 100 de metri de școli, grădinițe și locuri de joacă.\n\nSticlele de plastic cu capace atașate permanent sunt disponibile de câteva luni, ca parte a scopului de a proteja mai bine mediul. Iar din 3 iulie, toți producătorii vor trebui să se alinieze la aceste schimbări, deoarece capacele libere vor fi interzise pentru anumite băuturi.\n\nLegea se aplică ambalajelor de unică folosință realizate integral sau parțial din plastic - cum ar fi cutiile de sucuri sau sticlele PET de unică folosință - cu un volum de până la trei litri.\n\nÎn timp ce elevii (și personalul didactic) din Bremen, Saxonia Inferioară, Saxonia, Saxonia-Anhalt și Turingia au început vacanța de vară în a doua jumătate a lunii iunie, alte state vor urma în iulie.\n\nEste vorba aici despre școlarii din Baden-Württemberg, Bavaria, Berlin, Brandenburg, Hamburg, Hessa, Mecklenburg-Pomerania de Vest, Renania de Nord-Westfalia, Renania-Palatinat, Saarland, Schleswig-Holstein care se vor bucura de vacanța mare. Spre exemplu, elevii din Bavaria pleacă pe 29 iulie.\n\nCei care folosesc destul de des rețeaua rutieră sau feroviară ar trebui să știe că pot întâmpina mai multe lucrări de reparație decât de obicei. Oficialii folosesc adesea lunile de vară pentru upgrade-uri.\n\nUna de anvergură are loc în cadrul rețelei feroviare pe 15 iulie. Deutsche Bahn începe renovarea generală a Riedbahn, care face legătura între Frankfurt și Mannheim. Linia va rămâne închisă până pe 14 decembrie. Trenurile vor fi deviate pentru că se lucrează la înlocuirea traverselor vor exista servicii de cale ferată. Urmărește cu atenție anunțurile locale privind proiectele de construcții de drumuri din zona ta.\n\nGermania găzduiește turneul Euro 2024 care se va încheia pe 14 iulie. Atunci meciul final se va disputa pe Olympiastadion din Berlin.\n\n24 de echipe concurează în turneul de o lună, care curpinde 51 de meciuri jucate în 22 de zile de meci în 10 orașe germane. Cine va fi în finală? Încă nu avem idee, dar punem pariu că va fi un spectacol grozav.\n\nCutia neagră și sistemele de asistență la mașinile noi, obligatorii\n\nÎncepând cu 7 iulie, fiecare mașină sau vehicul comercial nou înmatriculat în Germania de până la 3,5 tone trebuie să fie echipat(ă) cu un Event Data Recorder (EDR). Ca o cutie neagră, aceasta stochează date care pot fi folosite pentru a investiga un accident.\n\nPentru a preveni accidentele grave, diverse sisteme de asistență a șoferului vor fi obligatorii și la mașinile noi care ies de pe linia de producție din iulie.\n\nAceastă veste îi va mulțumi pe cei 734 de membri ai Bundestagului - ei urmează să primească cu 6% mai mulți bani din iulie. Indemnizația lor parlamentară va crește cu 635,50 euro la un total de 11.227,20 euro pe lună.\n\nIndemnizațiile sunt ajustate în fiecare an în funcție de evoluția salariului nominal la 1 iulie. Pe lângă această sumă, există o alocație pentru cheltuieli fără impozit. În prezent, aceasta se ridică la 5.051,54 euro pe lună. Parlamentarii trebuie să folosească acest lucru pentru a acoperi toate cheltuielile, cum ar fi un birou de circumscripție sau o a doua casă în Berlin.\n\nSe modifică taxele de conectare la TV prin cablu\n\nPână în prezent, costurile pentru conexiunile prin cablu TV au fost transferate automat mai mult către chiriași de către proprietar sau administratorul de locuință. Așa-numitul privilegiu al taxei de serviciu a făcut posibilă încheierea de contracte colective mai favorabile care au fost facturate prin Nebenkosten - costuri suplimentare.\n\nDar asta se schimbă. De la 1 iulie, fiecare chiriaș poate decide singur cum dorește să se uite la televizor: fie prin internet, prin satelit sau prin cablu. Deciziile transferate automat în cadrul contractelor de închiriere nu vor mai exista.\n\nCei care sunt afectați și doresc mai multe informații ar trebui să ia legătura cu proprietarul, o organizație pentru drepturile consumatorilor sau cu un furnizor pentru a afla ce opțiuni are cât mai curând posibil.\n\nTaxele sunt obligatorii pentru anumite vehicule din decembrie 2023. Și de la 1 iulie, regulamentul va fi extins pentru a include vehiculele cu o greutate de 3,5 tone și mai mult. Anterior se aplica camioanelor cu o greutate de la 7,5 tone. Obligația de taxare se aplică atât vehiculelor autohtone, cât și străine. Cu toate acestea, există o serie de scutiri, inclusiv pentru ambulanțe, serviciile de pompieri, protecție civilă și vehicule agricole.\n\nÎn iulie, cei aproximativ 21 de milioane de pensionari din Germania se vor putea bucura de mai mulți bani. Pensiile vor fi majorate cu 4,57% în toate statele federale. Creșterea se bazează pe noi date de la Oficiul Federal de Statistică și de la furnizorul de pensii Deutsche Rentenversicherung.\n\nAsta înseamnă că un pensionar care primește o pensie de 1.000 de euro va primi în plus 45,70 euro pe lună.\n\nCei care primesc o pensie de invaliditate prima dată în perioada 1 ianuarie 2001 – 30 iunie 2014, vor primi un supliment mai consistent, de 7,5%. Dacă pensia a început între iulie 2014 și decembrie 2018, creșterea pensiei va fi în jur de 4,5%.\n\nPopularul magazin francez de lux Galeries Lafayette își va închide locația din Berlin pentru clienți pe 31 iulie. Magazinul, situat pe Friedrichstraße în centrul Berlinului, este singura sucursală din Germania. Compania a declarat anul trecut că decizia se datorează „ca urmare a schimbării obiceiurilor consumatorilor din Germania și a modificărilor semnificative de pe piața de retail a orașului”. Magazinul are aproximativ 190 de angajați.",
        "label": "Germania"
    },
    {
        "title": "Care sunt cele mai periculoase gări din Germania și de ce? - GermaniaMea.ro",
        "content": "Peste 23.000 de infracțiuni au fost comise în cadrul gărilor germane și în trenuri în 2022, iar unele dintre ratele ridicate au fost înregistrate în afara celor mai mari orașe ale țării, informează iamexpat.de.\n\nFie că a fost vorba de atacuri cu arme, infracțiuni cu droguri, agresiuni sexuale sau furturi - toate au fost comise în gările germane - sau în trenuri - în ultimul an.\n\nCa răspuns la o anchetă din partea alternativei de extremă dreaptă pentru Grupul parlamentar din Germania (AFD), guvernul federal a dezvăluit care sunt stațiile feroviare germane unde au loc adesea abateri de la legea penală.\n\nÎn gara centrală din Hamburg s-au petrecut cele mai multe acte de criminalitate violentă, urmată de cea din Hanovra și apoi de cea din Nurnberg.\n\nÎntre timp, gările din Dortmund și Dusseldorf au înregistrat cele mai mari rate de infracțiuni cu arme și droguri.\n\nPrincipala gară din Koln a avut cea mai mare rată de violențe sexuale.\n\nNivelul ridicat de criminalitate violentă al gării din Nurnberg atrage atenția prin faptul că nici măcar nu se clasează în primele zece state ale Republicii Federale atunci când vine vorba de traficul de pasageri, dar se confruntă, în schimb, cu o rată de criminalitate deosebit de mare în raport cu dimensiunea acesteia.\n\nÎn ceea ce privește celelalte două gări unde au loc violențe, cea din Hamburg este cea mai aglomerată din țară - cu peste jumătate de milion de pasageri pe zi. Gara din Hanovra ocupă locul șapte în privința traficului de pasageri, ceea ce face din ea o stație destul de periculoasă în raport cu frecvența călătorilor.\n\nDupă Hamburg, gările din Frankfurt, Munchen și Berlin au cel mai mare trafic de pasageri din țară. Cu toate acestea, niciuna din ele nu se confruntă cu rate de criminalitate la fel de mari în nicio categorie.\n\nDe asemenea, guvernul federal a dezvăluit că peste 500 de ofițeri de poliție au fost răniți în timp ce au reacționat la infracțiunile săvârșite de infractori în gări în 2022. De asemenea, 68 au fost răniți atât de grav încât nu s-au mai putut întoarce la lucru.\n\nGuvernul federal intenționează să crească numărul de camere de supraveghere în stațiile de tren germane la 11.000 până la sfârșitul anului 2024. În prezent, numărul lor este de 9.000.",
        "label": "Germania"
    },
    {
        "title": "Ce soluție are Germania în urma protestelor fermierilor? - GermaniaMea.ro",
        "content": "Pare că vocea fermierilor nemți a fost auzită și protestele lor masive din ianuarie primesc răspuns. Totul a pornit de la anunțul guvernului din decembrie 2023 că intenționează să reducă treptat subvențiile pentru acest sector, o măsură care este în vigoare de mai bine de 70 de ani, un aspect pe care GermaniaMea.ro l-a tratat pe larg AICI și AICI .\n\nFuria agricultorilor a fost la cote maxime și a trimis o undă șoc în toată Europa, alăturându-li-se și fermieri din Polonia, Franța, dar și România.\n\nDupă protestele de amploare și negocieri dure, ministrul german al Finanţelor, Christian Lindner, a anunțat ieri că vrea să îi ajute pe fermieri să plătească taxe mai mici prin introducerea unei ajustări financiare, aşa-numita „netezire a veniturilor”.\n\nÎn traducere, asta înseamnă ca în locul unui singur an fiscal, pentru plata taxelor, să fie utilizaţi mai mulţi ani. Asta ar permite fermierilor să îşi repartizeze câştigurile pe parcursul mai multor ani, pentru a-şi diminua povara fiscală.\n\nLindner a justificat propunerea spunând că randamentul exploataţiilor agricole fluctuează foarte mult de la un an la altul şi, în consecinţă, fermierii întâmpină dificultăţi în a-şi face planuri, notează sursa citată. Ministerul de Finanțe estimează că uniformizarea veniturilor ar reduce povara fiscală pentru fermieri cu 150 de milioane de euro în următorii trei ani.\n\n„Suntem uniți de obiectivul de a reduce povara agriculturii acum și, în același timp, de a o poziționa bine pentru viitor, cu toate provocările cu care se confruntă”, a declarat și ministrul german al Agriculturii Cem Oezdemir.\n\nPe lângă relaxarea aceasta a impozitului pe venit, Oezdemir a spus că guvernul lucrează și la măsuri pentru consolidarea poziției fermierilor în lanțul alimentar.\n\nBundesrat - Camera superioară a Parlamentului german, care reprezintă cele 16 state ale Germaniei la nivel federal, urmează să aprobe vineri Legea privind oportunitățile de creștere, un pachet care oferă 3,2 miliarde de euro scutiri de taxe pentru companiile mici și mijlocii. Actul, care urmărește să atragă noi investiții pe fondul cererii externe slabe și al ratelor dobânzilor ridicate, a trecut de Camera inferioară în noiembrie, dar apoi s-a confruntat cu opoziția în Consiliul Federal.\n\nConservatorii de la CDU/CSU au condiţionat aprobarea pachetului de măsuri fiscale pentru IMM-uri de o schimbare de poziţie a Guvernului faţă de subvenţia pentru motorina utilizată în agricultură. Având în vedere că Executivul de la Berlin consideră că asta nu este o opţiune, acesta a decis să ofere alte concesii pentru sectorul agricol, precum „netezirea veniturilor”.\n\n„Suntem în relații bune”, a spus Lindner, referindu-se la reprezentanții fermierilor. Oezdemir a vorbit miercuri despre „discuții foarte bune, constructive și confidențiale” cu reprezentanții sectorului agricol.\n\nLa rândul său, Asociația Fermierilor Germani (DBV - Deutscher Bauernverband ) a raportat un început pozitiv al discuțiilor, dar a adăugat că încă este „o nevoie considerabilă de îmbunătățire” a măsurilor propuse.",
        "label": "Germania"
    },
    {
        "title": "Revoluționar! Germania inventează berea sub formă de praf! - GermaniaMea.ro",
        "content": "Amator de bere germană de calitate? În curând acest lucru va căpăta o altă dimensiune sau, mai bine zis, consistență! După laptele praf, cafeaua solubilă și cacaoa pudră, fabrica de bere a mănăstirii Neuzelle din Germania a inventat o rețetă de bere instant - Bierpulver , informează DW.com.\n\nPrincipalul avantaj al acestei invenții este schimbarea radicală a felului în care este transportată și exportată berea. Apa, sticlele, lăzile și butoaiele în care era transportată băutura ar putea fi de domeniul trecutului. De exemplu, pentru un litru de bere sunt necesare doar 45 de grame de bere praf care la destinație este amestecată cu apă și îmbuteliată.\n\nÎn plus, s-ar putea reduce semnificativ amprenta mare de carbon a exporturilor de bere prin reducerea consumului de combustibil.\n\n„Am calculat că doar în Germania putem reduce emisiile de carbon cu 3% până la 5%. La nivel global, cu acest tip de produs am putea să reducem cu o jumătate de procent emisiile de carbon. Nu este foarte mult pentru început, dar la nivel mondial vorbim de cifre uriaşe”, a declarat Stefan Fritsche, managerul companiei\n\nMomentan, produsul creat de fabrica de bere din Frankfurt nu are alcool și nici bule și se află în prima etapă de dezvoltare, după doi ani de la începerea cercetărilor.\n\n„Am obţinut spuma şi gustul total de bere. Vrem să adăugăm dioxid de carbon în formă de praf, la fel vrem să adăugăm alcool tot ca praf. Putem să facem totul sub formă de praf. Desigur, este fascinant că am reuşit acest lucru, este o premieră mondială”, a adăugat managerul companiei.\n\nSpecialiștii chemați la prima degustare susțin că produsul revoluționar are un aspect extrem de diluat, iar gustul amar tipic al berii este cu greu prezent. În plus, pulberea nu se dizolvă complet. Pe scurt: berea raf este fără gust.\n\n„Știm că băutorii clasici pilsner și toți pasionații de bere artizanală, în special din Germania, vor fi la început sceptici față de produsul nostru. Nu este vorba doar de aducerea pe piață a unui produs nou (...). Prin urmare, nu vedem grupul nostru țintă principal ca fiind în primul rând consumatorul final german clasic, ci revânzătorii globali. Vizăm piețele de export cu transport intensiv, cum ar fi țările din Asia și Africa”, a mai declarat Fritsche.\n\nCând va fi disponibilă berea praf la scară largă?\n\nDupă doi ani de cercetări, berea praf este acum în ultimele faze de dezvoltare. Compania germană speră să aibă un produs gata de lansare pe piață până la sfârșitul acestui an și spre comercializare într-un an sau doi. Deja fac demersuri pentru a construi o fabrică-gigant în Germania care să producă exclusiv acest nou tip de bere.\n\nDe altfel, de peste 400 de ani, Neuzeller Kloster-Bräu produce o gamă variată de beri, de la bere normală, precum Pils sau Helles, până la produse exotice, precum berea anti-îmbătrânire sau berea proprie cu cartofi.\n\nÎntrebarea care se pune este ce șanse are un astfel de produs să cucerească inimile consumatorilor germani și ce se va alege de sloganul privind puritatea berii germane?\n\nDar Fritsche are o viziune, folosind companiile Amazon și Tesla drept comparație: „Nimeni nu a crezut în ele la început”.\n\nDar, potrivit acestuia, pentru a implementa viziunile companiei este nevoie mai presus de toate de bani. De aceea, mica fabrică de bere este în căutarea investitorilor pentru a-și pune în aplicare marile planuri. Deja Ministerul Federal al Economiei condus de Robert Habeck (Verzi) finanțează deja proiectul.",
        "label": "Germania"
    },
    {
        "title": "Scandal în Germania! Polițiștii bavarezi patrulează fără pantaloni!? - GermaniaMea.ro",
        "content": "Poate părea o scenă din filmele americane sau franțuzești de comedie cu polițiști sau jandarmi, dar, în mod cert, unii oameni ai legii din Germania au știut cum să atragă atenția.\n\nUn videoclip postat de Deutsche Polizeigewerkschaft (DPoIG) - Uniunea Germană de Poliție a făcut mare vâlvă pe rețelele de socializare zilele trecute. Filmarea arată cum ofițeri de poliție bavarezi își îndeplinesc sarcinile de serviciu... fără pantaloni! Motivul: nu mai au uniforme!\n\nAjunși la capătul răbdării în așteptarea noilor ținute, polițiștii din Bavaria au ales acest mod de protest sugestiv și inedit, totodată, informează TheLocal.de.\n\nDoi agenți, o femeie și un bărbat, au coborât dintr-o mașină de poliție, purtând uniformă doar în partea superioară a corpului, fără a avea pantaloni. Ei se plâng că așteaptă de mult timp o nouă uniformă.\n\n„De cât timp aștepți?” – întreabă unul dintre ofițeri pe colegul său. Acesta din urmă răspunde că de patru luni, în timp ce cel care inițiază discuția spune că de jumătate de an.\n\nJürgen Köhnlein, președintele DPolG Bavaria, abordează problema direct, spunând că ceea ce pare a fi o glumă proastă de 1 aprilie nu este deloc așa și nu ia nimic în derâdere. Toată această situație cu lipsa acută a uniformelor echivalează cu lipsa de respect față de ofițeri.\n\n„Poliția din Bavaria se „dezbracă complet” și ar putea rămâne literalmente fără pantaloni”, spune Köhnlein, care subliniază faptul că timpul de așteptare pentru 21 de elemente diferite ale uniformei - cum ar fi căștile, jachetele și pantalonii - poate dura luni dacă sunt disponibile în cele din urmă.\n\nDe ce s-a ajuns aici? Pandemia de coronavirus și conflictul din Ucraina au creat anumite disfuncționalități în aprovizionarea anumitor instituții din Bundesrepublik, precum și majorarea prețurilor materiilor prime.\n\nSindicaliștii solicită Ministerului Federal de Interne să remedieze imediat problema, chiar dacă acest lucru înseamnă costuri suplimentare, menționând că, „din 2020, nu prea mai vorbim de deficiente în ceea ce privește calitatea uniformelor, ci mai degrabă de o lipsa de disponibilitate a uniformelor”.\n\nMinisterul de Interne a reacționat în urma acestui protest și spune că este la curent cu probleme din lanțul de aprovizionare și că ele vor fi remediate cât mai curând posibil.\n\n„Blocajele in aprovizionarea cu piese pentru uniforme reprezintă o mare neplăcere pentru noi.”\n\nOficialii de stat spun că acum vor prelua ei înșiși logistica de livrare, după ce achizițiile fuseseră externalizate. Blocajele de aprovizionare, a declarat Ministerul de Interne, au afectat în special pantalonii de vară multifuncționali.\n\nReprezentanții Ministerului de Interne au mai declarat că un nou centru logistic va fi operațional în Bavaria până în 2030, ceea ce va face ca forțele de ordine să fie mai puțin dependente de achizitorii externi.\n\nÎn ciuda acestei probleme, ministerul a declarat că poliția nu este împiedicată în niciun fel să își ducă la bun sfârșit sarcinile, adăugând că alte elemente de uniformă ar putea fi folosite atunci când anumite piese nu sunt disponibile.",
        "label": "Germania"
    },
    {
        "title": "Hoții tezaurului dacic al României s-ar ascunde în Germania! - GermaniaMea.ro",
        "content": "În România e multă „fierbere” de când parte din tezaurul dacic, expus la un muzeu din Țările de Jos/Olanda, a fost furat sâmbătă – 25 ianuarie.\n\nVestitul coif de aur de la Coțofenești, datând din aproximativ 450 î.Hr., și trei brățări de aur din jurul anului 50 î.Hr. au fost sustrase din Muzeul Drents din Assen. Hoții au pătruns în muzeu spărgând un perete exterior cu dinamită. Piesele de patrimoniu, de o valoare inestimabilă, au ajuns în Țările de Jos de la Muzeul Național de Istorie a României, în cadrul expoziției temporare „Dacia! Regatul aurului și argintului”, ce urma să se încheie în ziua imediat următoare furtului, respectiv pe 26 ianuarie.\n\nMomentan, echipe mari de poliţişti și anchetatori din trei state – Țările de Jos, România, Germania - sunt pe urmele celor trei, posibil patru, făptaşi.\n\nOricum, totul s-a întâmplat în mai puțin de trei minute. La acțiunea de sustragere a fost folosit și un autoturism, și el furat. Ulterior, mașina a fost abandonată și incendiată la granița cu Germania.\n\nAtât poliţia olandeză, cât şi cea română nu exclud posibilitatea ca în spatele jafului să se afle infractori străini şi că a fost un jaf foarte bine ţintit.\n\nPotrivit De Telegraaf, în vizorul anchetatorilor s-ar afla celebrul clan Remmo din Germania, o familie de origine libanezo-kurdă, care a mai dat spargeri răsunătoare la muzee în ultimii ani. Clanul Remmo a intrat pentru prima dată în atenția poliției în 1992, odată cu uciderea unui proprietar de restaurant din Berlin.\n\nDar, cea mai spectaculoasă lovitură dată de această grupare este cea din 2017, când membrii săi au furat celebra monedă de aur „Big Maple Leaf” din Muzeul Bode din capitala Germaniei. Moneda, cântărind 100 de kilograme și evaluată la 3,75 milioane de euro, a fost sustrasă printr-o operațiune meticulos planificată, care a implicat pătrunderea în muzeu printr-o fereastră și transportarea acesteia cu ajutorul unui cărucior.\n\nSe crede că, ulterior, moneda a fost topită pentru a șterge urmele furtului. Particule de aur, precum și fragmente de sticlă din muzeu, au fost găsite în apartamente și vehicule și pe hainele membrilor familiei Remmo. Doi tineri din familia Remmo și unul dintre asociații acestora au fost condamnați la câțiva ani de închisoare în 2020 în legătură cu furtul.\n\nÎn 2019, clanul a fost din nou în centrul atenției după un jaf spectaculos la Grünes Gewölbe (Camera Verde) din Dresda, unde au fost furate bijuterii baroce în valoare de aproximativ 113 milioane de euro. În urma jafului de la Grünes Gewölbe, mai mulți membri ai clanului au fost arestați și condamnați, însă multe dintre obiectele furate nu au fost recuperate.\n\nOperațiunile clanului Remmo se remarcă printr-o planificare minuțioasă și execuție rapidă. Clanul Remmo face parte din grupul așa-numitelor „clanuri arabe”, familii extinse de origine arabă care controlează o mare parte din comerțul cu droguri și prostituția ilegală din Berlin. De multe ori, dosarele de acuzație împotriva membrilor clanurilor devin nule, din cauza martorilor care își retrag declarațiile sub amenințare.\n\nAutoritățile din Germania au dat asigurări că, pentru a combate activitățile clanului Remmo, colaborează strâns cu cele din Țările de Jos.\n\nLa pont sau nu chiar\n\nExpoziția a prezentat 673 de exponate, din peste 50 de tezaure din colecțiile a 18 muzee din România. Hoții par că au știut bine pe ce vor să pună mâna - cele mai valoroase obiecte din expoziție, coiful princiar de la Coțofenești - o piesă din aur masiv, cu o greutate de 770 grame - și trei brățări dacice din aur.\n\nS-ar fi acționat la pont, cred anchetatorii. Și asta pentru că indivizii, care au venit până aici cu o mașină, par să fi avut un plan extrem de bine pus la punct.\n\nPe de altă parte, Arthur Brand, un renumit detectiv de artă, supranumit de BBC „Indiana Jones din lumea artei”, a vorbit într-un interviu pentru Radio România Cultural despre furtul artefactelor românești și susține că nu a fost o lovitură la comandă și că metoda folosirii de explozibili este utilizată mai ales de spărgătorii de bancomate.\n\nEl spune că hoții nu pot vine obiectele de artă furate, pentru că s-a creat prea multă vâlvă în jurul lor și nimeni nu le-ar cumpăra. De aceea, detectivul se teme că hoții ar putea topi coiful de la Coțofenești și brățările dacice furate, pentru a vinde aurul pe piața neagră.",
        "label": "Germania"
    },
    {
        "title": "Germanii, nemulțumiți de propriul sistem de învățământ - GermaniaMea.ro",
        "content": "Sistemul educațional german, altădată apreciat și dat ca exemplu pentru celelalte țări europene, este privit cu dezamăgire chiar din interior.\n\n85% din populația Germaniei este nemulțumită de școlile și politica educațională federală, potrivit unui sondaj reprezentativ, efectuat recent de Institutul Forsa, potrivit iamexpat.de.\n\nÎn opinia acestora, sistemul de învățământ german nu a pregătit suficient copiii și tinerii adulți după terminarea studiilor.\n\nPentru a remedia aceste deficiențe, 73% dintre respondenți au spus că politica educațională din Germania ar trebui să fie mai centralizată. În prezent, statele federale individuale sunt responsabile pentru propria lor politică educațională.\n\nFaptul că elevii au rămas în urmă cu studiile din cauza închiderii școlilor pe parcursul pandemiei de coronavirus a fost printre principalele preocupări pe care le-au evidențiat respondenții.\n\nDatele recente ale Destatis au relevat că numărul copiilor care repetă un an școlar a crescut cu 67% între 2021 și 2022; anul universitar 2021/22 a avut 155.800 de elevi repetenți. Rezultatele sondajului vin și pe măsură ce Germania se confruntă cu un deficit de cadre didactice bine pregătite, între 32.000 și 40.000 de posturi fiind neocupate.\n\nDespre acest aspect, GermaniaMea.ro a scris încă de anul trecut AICI .\n\nDe-a lungul spectrului politic, oamenii din Germania sunt nemulțumiți de calitatea educației din republica federală în diferite măsuri, cea mai mare discrepanță fiind între alegătorii SPD (79%) și alegătorii AfD (91%).\n\nEste de remarcat și o ușoară divizare geografică, 89% dintre oamenii din estul Germaniei raportând că ei cred că adolescenții nu părăsesc școala cu toate abilitățile și cunoștințele necesare vieții adulte, comparativ cu 85% în Germania de Vest.\n\nRespondenții au fost, de asemenea, întrebați despre cum ar compara sistemul școlar din Germania de astăzi cu propria experiență educațională. Aici, doar 13% au spus că, în opinia lor, generațiile actuale de copii primesc o educație calitativ mai bună decât au primit-o ei acum 30 sau 40 de ani.\n\nÎn acest caz, decalajul geografic a reapărut, 69% dintre cei care au fost educați în RDG spunând că educația lor a fost la un standard mai înalt decât este disponibil astăzi, comparativ cu 55% dintre cei școliți în Germania de Vest.\n\nMai multe despre reforma care se cere în sistemul școlar german, GermaniaMea.ro a mai scris și AICI .\n\nÎn Germania, sistemul educațional cuprinde școala primară - Grundschule , clasele I-IV, iar la finalul celor patru ani, elevii se pot orienta către alte tipuri de școli, în funcție de abilitățile academice și de aspirațiile acestora.\n\nDin acest punct de vedere, există trei tipuri de școli între care elevii pot opta: Hauptschule , potrivită pentru copiii cu vârsta cuprinsă între 10 și 15 ani (clasele V – IX), Realschule , pentru copiii cu vârsta cuprinsă între 10 și 16 ani (clasele V-X) sau Gymnasium , în funcție de land, fiind oferit până la clasa a 12-a sau a 13-a (de la 10 la 19 ani).",
        "label": "Germania"
    },
    {
        "title": "Germania: Meserii bine plătite, fără studii superioare - GermaniaMea.ro",
        "content": "Unul dintre motivele pentru care mulți oameni decid să se mute în Germania este piața ofertantă a locurilor de muncă și salariile mai mult decât decente. În 2024, un muncitor fără studii superioare din Bundesrepublik câștigă anual 51.900 euro înainte de impozitare, iar în multe sectoare media este chiar mai mare.\n\nNu trebuie întotdeauna să ai studii universitare pentru a obține un loc de muncă bine plătit în Germania. Exista joburi cu salarii bune și nu necesită ani de pregătire pe băncile facultății, ceea ce le face opțiuni ideale pentru cei care nu sunt absolvenți de studii superioare sau pentru cei care își schimbă cariera.\n\nDar dacă nu ai o diplomă universitară sau o calificare profesională, s-ar putea să simți că ești limitat la locuri de muncă prost plătite. Însă există o mulțime de domenii cu potențial ridicat de câștig, având în vedere că numărul abandonului școlar este în creștere în Germania.\n\nIată câteva dintre cele mai bine plătite locuri de muncă pe care le puteți găsi în Republica Federală și nu necesită ani nesfârșiți de studii sau formare.\n\nGermaniaMea.ro - un site pentru românii care caută de muncă în Germania - îți prezintă 7 joburi care sunt bine remunerate, chiar și fără să ai studii superioare.\n\nDacă știți că aveți putere de convingere și că puteți vinde orice oricui, dar vă și place ideea de a încheia afaceri mari, atunci să deveniți agent imobiliar ar putea fi calea de urmat.\n\nAcest job variat presupune consilierea și sprijinirea clienților în căutarea proprietății mult dorite, vizionări ale diferitelor imobile sau terenuri, crearea de materiale publicitare și contracte și asigurarea că toate tranzacțiile relevante au loc. Este un job ideal pentru oricine are o mare atenție la detalii și un temperament cald și sociabil.\n\nNu necesită vreo pregătire sau calificare specială pentru a deveni agent imobiliar, dar în Germania trebuie să solicitați o licență cunoscută sub numele de Maklererlaubnis pentru a începe să profesați.\n\nOdată ce porniți pe acest drum, puteți câștiga între 3 și 7 procente comision din prețul de vânzare al fiecărei proprietăți pe care o vindeți. Desigur, salariul final va depinde de rata de succes și de piața imobiliară din zona dvs., dar Stufyflix situează media la aproximativ 3.930 de euro pe lună.\n\nDeși s-ar putea să nu-i observi în viața de zi cu zi, dar șoferii de mijloace de transport public continuă să țină în mișcare orașele germane. Acesta e și motivul pentru care ei sunt destul de bine remunerați.\n\nÎn general, veți lucra în ture, conducând tramvaie sau autobuze/U-Bahn prin oraș, ajutând oamenii să ajungă din punctul A în punctul B și reacționând corespunzător în cazul unei urgențe.\n\nUn mare avantaj al acestei profesii este că, în general, e nevoie să cunoști limba germană nivel B1 sau B2. Ce e mai important este să deții un permis de conducere și să arăți dorința de a învăța.\n\nUn alt lucru de remarcat este faptul că aceste locuri de muncă sunt puternic sindicalizate. Mulți șoferi de autobuz sau vatmani vă vor spune că nu este un job ușor, dar cel puțin aveți un sindicat care vă sprijină să aveți parte de salariul pe care-l meritați și să aveți parte de condiții de muncă bune.\n\nPentru persoanele care doresc să-și schimbe cariera, vestea bună este că formarea inițială durează doar în jur de șase luni și vei câștiga un salariu viabil între 2.100 și 2.800 de euro în această perioadă.\n\nDupă aceea, salariile depind de locație, dar tind să fie în medie în jur de 40.000 de euro pe an, cu bonusuri pentru nopțile de lucru, weekend-uri și sărbătorile legale.\n\nCu salarii medii în jur de 5.800 de euro pe lună, sectorul IT este unul dintre cele mai profitabile domenii de pe piața muncii din Germania.\n\nCea mai bună parte este că nu aveți nevoie de o diplomă în informatică pentru a obține un loc de muncă ca programator pe piața actuală. De fapt, multe start-up-uri sunt bucuroase să ofere locuri de muncă - cu salarii de pornire generoase - programatorilor autodidacți sau persoanelor care au absolvit bootcamp-uri de trei luni.\n\nDacă în prezent ești șomer, multe dintre aceste cursuri rapide sunt plătite de centrul de locuri de muncă, astfel încât să poți învăța să fii dezvoltator de software complet în mod gratuit. În caz contrar, există o mulțime de cursuri online pe care le puteți urma pe site-uri web precum Udemy sau cărți pe care le puteți cumpăra pentru a învăța programe precum C+, Python și Ruby fără nicio altă cheltuială.\n\nDeși tâmplarii au nevoie, în general, de unul sau doi ani de pregătire, cel mai bun lucru în acest domeniu este că poți intra ca ucenic și poți fi plătit să lucrezi în timp ce înveți.\n\nExistă diferite tipuri de tâmplărie, de la construirea unor rafturi pentru clădiri industriale până la ridicarea de schele pentru proprietăți rezidențiale.\n\nDacă ești foarte îndemânatic, îți place să fii activ fizic și să depășești provocările tehnice, tâmplăria ar putea fi o carieră grozavă - și nici nu stai prost la capitolul bani.\n\nOdată calificat, un dulgher mediu din Germania câștigă în jur de 43.700 de euro pe an, dar acest lucru poate ajunge până la 52.000 de euro. Și cum Germania se luptă cu o penurie severă de dulgheri calificați, salariile vor continua să crească în următorii ani.\n\nDacă ești o persoană căreia îi place să rămână organizată și prezentabilă, atunci alegerea unei cariere ca asistent administrativ ar putea fi mutarea ideală pentru tine.\n\nDeși specificul postului depinde de companie, majoritatea asistenților administrativi își petrec zilele asigurându-se că totul în birou se desfășoară așa cum ar trebui, răspunzând la telefon, distribuind memorii, organizând întâlniri, pregătind rapoarte și efectuând alte sarcini administrative importante. În Germania, desigur, este posibil să fie necesar să vă pricepeți și la utilizarea unui fax.\n\nDeși nu sunt necesare calificări oficiale sau vreo pregătire pentru a deveni asistent administrativ, va trebui să arătați că aveți calitățile și abilitățile necesare, inclusiv o bună organizare, abilități excelente de comunicare, abilitatea de a face mai multe sarcini în același timp, precum și o mare atenție la detalii.\n\nPotrivit portalului de locuri de muncă WorkerHero, asistenții administrativi câștigă în medie 41.730 de euro pe an în Germania, dar dacă ajungi asistent personal al unui director de corporație importantă, salariul poate crește mult mai mult.\n\nDacă aveți memorie bună la cifre și vă place să oferiți sfaturi și asistență, tranziția către servicii bancare ar putea fi o mișcare de carieră profitabilă. În general, va trebui să faceți un stagiu de pregătire în cadrul unei bănci pentru a pătrunde în acest domeniu, dar nu este necesară nicio diplomă - și odată intrat, există șanse mari de progres.\n\nInteresant este că sectorul bancar este un domeniu al economiei în care este nevoie cu disperare de muncitori calificați, așa că pune piciorul în prag acum și vei fi într-o poziție excelentă pentru a negocia salariul mai târziu.\n\nPotrivit portalului de căutare de locuri de muncă Indeed, un funcționar obișnuit al unei bănci din Germania câștigă un salariu de 45.500 de euro pe an, dar acesta poate crește în funcție de banca pentru care lucrezi și de specialitățile tale. Dacă urcați pe scara profesională, salariul crește incredibil de repede, unii directori de bănci câștigând până la 75.000 de euro pe an.\n\nDeși planificarea evenimentelor nu este o sarcină ușoară, poate fi o mare bucurie pentru oamenii care dau randament când lucrează sub presiune și se bucură de satisfacția de a realiza o nuntă de vis sau un eveniment corporativ major.\n\nOamenii cu abilități de organizare impecabile, o atitudine sociabilă și cu bun gust pentru naturalețe și eleganță se vor considera potriviți pentru această carieră, iar partea cea mai bună este că nu sunt necesare calificări formale - deși un curs scurt vă poate ajuta să învățați mai repede toate lucrurile esențiale.\n\nOdată ce ai început și lucrezi cu clienții, doar cerul este limita. Unii dintre cei mai bine plătiți organizatori de nunți și evenimente câștigă până la 100.000 euro pe an.",
        "label": "Germania"
    },
    {
        "title": "E oficial! S-a stabilit data alegerilor anticipate în Germania! - GermaniaMea.ro",
        "content": "După cum GermaniaMea.ro a anunțat AICI , guvernul de la Berlin traversează o criză politică fără precedent, după ce coaliția lui Olaf Scholz s-a destrămat. Astfel, cancelarul german nu mai are sprijin politic si Republica Federală se îndreaptă spre alegeri legislative anticipate.\n\nCancelarul german Olaf Scholz a anunțat azi, oficial, într-un discurs în forul legislativ german – ultimul, de altfel - că va organiza un vot de încredere în parlament/Bundestag pe 16 decembrie, informează TheLocal.de. Deputaţii urmează să se pronunţe prin vot la două zile după depunerea moţiunii.\n\nSocial-democrații, verzii și conservatorii au ajuns la un compromis privind calendarul. Astfel, Germania urmează să organizeze alegerile anticipate pe 23 februarie 2025.\n\nCancelarul german a sugerat anterior organizarea unui vot de neîncredere pe 15 ianuarie, urmând ca alegerile să aibă loc în jurul lunii martie, dar această propunere a fost respinsă de șeful celui mai mare partid de opoziție din țară, Uniunea Creștin-Democrată (CDU), Friederich Merz.\n\nAcesta a susținut că guvernul lui Scholz nu mai poate pretinde o majoritate parlamentară pentru a conduce țara în mod eficient.\n\nData agreată de partidele politice a fost confirmată oficial și de președintele Frank-Walter Steinmeier, lucru considerat a fi o formalitate.\n\nAșadar, dacă aveți cetățenie germană, uitați de Crăciun și de sărbătorile de iarnă, și pregătiți-vă să fiți bombardat cu materiale de campanie electorală.\n\nPoliticienii din Saxonia și-au arătat deja nemulțumirea față de data aleasă, deoarece în această regiune este o perioadă de sărbători în februarie.\n\n„Acest lucru va avea un impact asupra prezenței la vot și, eventual, asupra rezultatului alegerilor”, a declarat deputatul de stânga de la Leipzig Sören Pellmann, potrivit zdf.de.\n\nÎntre timp, partidele mici cer praguri mai mici de admitere pentru votul anticipat. Conform regulilor actuale, ele trebuie să strângă peste 27.000 de semnături de susținere pe liste pentru a li se permite să participe.\n\n„În mod normal, am fi avut câteva luni la dispoziție (n.red de strâns semnături ) dacă alegerile ar fi avut loc în vară”, se arată într-o scrisoare deschisă, trimisă guvernului și Bundestag-ului și semnată de opt partide mai mici. „În cazul alegerilor anticipate, însă, am avea doar câteva săptămâni. Acest obstacol într-un timp atât de scurt este nerezonabil și contrazice principiile unei democrații corecte\".\n\nCine ar putea fi viitorul cancelar?\n\nPotrivit unui sondaj, realizat de institutul de cercetare a opiniei publice Forsa pentru postul RTL/ntv și dat publicității săptămâna trecută, majoritatea germanilor ar dori ca ministrul Apărării, Boris Pistorius, să candideze pentru a-l înlocui pe cancelarul Olaf Scholz după următoarele alegeri generale.\n\nDe precizat că atât Scholz, cât și Pistorius sunt membri ai Partidului Social - Democrat din Germania, SPD, de guvernământ.\n\nSondajul a arătat că 57% dintre cei chestionați s-au declarat în favoarea scenariului în care social-democrații îl propun pe Pistorius drept candidatul lor pentru postul de cancelar. Scholz, pe de altă parte, a primit sprijinul a doar 13% dintre cei chestionați.\n\nChiar şi în rândul susținătorilor Partidului Social-Democrat, 58% s-au pronunțat în favoarea lui Pistorius, față de doar 30% pentru Scholz.\n\nÎn rândul Verzilor, singurul partener de coaliție al SPD după retragerea Partidului Liber-Democrat, FDP, 66% dintre participanții la sondaj spun că l-ar prefera pe Pistorius drept candidat la funcția de cancelar.\n\nDe asemenea, 70% dintre susținătorii alianței conservatoare CDU/CSU, de opoziție, îl preferă pe Pistorius în locul lui Scholz.\n\nCu toate acestea, Scholz şi-a exprimat recent încrederea că poate câştiga, afirmând că a sfidat anterior cifrele proaste din sondaje înainte de a câştiga cancelaria în 2021. El a mai spus că se aşteaptă ca partidul său să îl susţină pentru a candida pentru un nou mandat.",
        "label": "Germania"
    },
    {
        "title": "Tot ce se schimbă în Germania, în februarie 2025! - GermaniaMea.ro",
        "content": "În luna cu cele mai puține zile din an, în Germania vor avea loc schimbări importante.\n\nDe la alegerile anticipate și reforma electorală a Bundestag-ului – camera inferioară a parlamentului federal de la Berlin - până la noile tarife ale impozitului pe proprietate și creșteri salariale pentru o anumită categorie de angajați, sunt doar câteva dintre marile noutăți care au loc în februarie în Germania.\n\nMai multe despre modificările din Republica Federală ce au loc în a doua lună din an și de care e bine să știți, găsiți în articolul pregătit de GermaniaMea.ro - un site pentru românii care caută de muncă în Germania .\n\nGermanii vor merge la urne pe 23 februarie pentru a vota în alegerile naționale anticipate. Conservatorii Creștin Democrați (CDU) și partidul său soră bavarez, CSU, sunt în fruntea sondajelor în prezent cu aproximativ 30-32%, urmați de extrema dreaptă Alternativa pentru Germania (AfD), care se situează în jurul a 18-21% din scrutine.\n\nSocial-democrații de centru-stânga (SPD) sunt favoriți pentru 15 – 19% din electorat, iar Verzii de către aproximativ 13 - 15%.\n\nRezultă un nou guvern - dar rețineți că negocierile pentru formarea unei noi coaliții vor dura săptămâni sau chiar luni.\n\nScrutinul, al 21-lea de la crearea în 1949 a Republicii Federale Germania și al 10-lea de la unificarea cu Germania comunistă, este doar al patrulea anticipat în 75 de ani.\n\nApropo de alegeri, va exista o schimbare și a structurii Bundestag-ului. Ca urmare a noii legi electorale, parlamentul va fi mai mic, și va avea, în loc de 736 de membri câți sunt în prezent, 630 de membri.\n\nParlamentul german s-a extins la fiecare alegere din cauza unui sistem de vot complex care acordă locuri pentru mandate directe, alocând, de asemenea, locuri proporționale în funcție de scorul partidelor. Spre deosebire de alegerile anterioare, mandatele în plus și compensatorii vor fi eliminate la votul viitor, iar numărul de locuri va fi determinat de rezultatul celui de-al doilea vot al unui partid.\n\nScopul reformei - care a primit respingere din partea unor partide - este de a reduce costurile în încercarea de a cheltui mai înțelept banii contribuabililor.\n\nÎn urma unui acord colectiv încheiat în decembrie 2023, angajații din sectorul public din statele germane vor primi următoarea creștere de salariu. Salariile angajaților acoperiți de acord vor crește cu 5,5% de la 1 februarie.\n\nCreșterea face parte dintr-o ajustare globală a salariilor care va avea ca rezultat o creștere medie generală de aproximativ 11% pentru angajații în cauză. Scopul măsurilor este de a crește atractivitatea sectorului public și de a compensa scumpirea costului vieții.\n\n2025 nu este un an bisect (ca și anul trecut), așa că nu există 29 februarie. Potrivit Oficiului Federal de Statistică, acesta este principalul motiv pentru care vor fi ceva mai puține zile lucrătoare în 2025 în Germania față de anul trecut. Lucrătorii vor avea o medie de 248,1 zile lucrătoare în acest an, ceea ce este cu 0,7 mai puțin decât în ​​2024.\n\nUn an bisect vine pentru că pământul are nevoie de exact 365 de zile, 5 ore, 48 de minute și 46 de secunde pentru a orbita complet în jurul soarelui și calendarul poate consta doar din zile întregi, timpul în exces trebuie compensat cumva - cu o zi în plus în Februarie la fiecare patru ani.\n\nPrima tranșă din impozitul pe proprietate reformat al Germaniei urmează să fie colectată la mijlocul lunii februarie. Cu toate acestea, unii proprietari de locuințe încă nu au primit notificări care îi anunță despre noile tarife.\n\nEste posibil ca majoritatea persoanelor să primească noile decizii de impunere undeva prin februarie. Cei mai afectați contribuabilii vor fi cei din Hamburg și Bonn - ei ar trebui să se aștepte să primească notificările până în martie.\n\nÎn unele cazuri, deciziile de impunere fiscală pe proprietate ar putea scădea, dar asociația de proprietari Haus & Grund se așteaptă la o creștere medie de 1.000 de euro pe an pentru cei suficient de ghinionişti să-și vadă facturile crescând.\n\nPentru chiriași, acest lucru ar putea însemna și o creștere a costurilor suplimentare, deoarece impozitele pe proprietate sunt unul dintre costurile pe care proprietarii au dreptul să le transfere chiriașilor.\n\nO grevă privind salarii mai mari care afectează transportul public din Berlin operat de BVG are loc luni, 27 ianuarie, așa cum GermaniaMea.ro a anunțat AICI .\n\nDacă nu se ajunge la un acord între angajatori și sindicatul muncitorilor, în februarie se anunță mai multe „greve de avertisment”.\n\nIntră în vigoare mai multe reglementări AI\n\nPe 2 februarie, legea AI a Uniunii Europene care interzice anumite tipuri de aplicații de inteligență artificială (AI) intră în vigoare și în Germania.\n\nPotrivit UE, acest lucru afectează aplicațiile care „amenință drepturile cetățenilor, inclusiv sistemele de clasificare biometrică bazate pe caracteristici sensibile și extragerea imaginilor de pe internet sau a înregistrărilor CCTV, cu scopul de a crea baze de date de recunoaștere facială.\n\nAcest lucru vine ca parte a noilor reglementări care stabilesc reguli specifice pentru dezvoltarea și furnizarea de servicii bazate pe inteligență artificială. Legea clasifică sistemele AI în diferite categorii de risc, fiecare având propriul său set de cerințe.\n\nO modificare a Legii privind sursele de energie regenerabilă (EEG), care determină extinderea și promovarea energiilor regenerabile în Germania, are loc în februarie - și este deosebit de importantă pentru operatorii de centrale mai mici.\n\nÎn viitor, operatorii vor trebui să își comercializeze ei înșiși electricitatea în loc să o alimenteze automat în rețea. În plus, aceștia nu vor mai primi remunerație pentru energia electrică produsă în perioadele cu prețuri negative la energie electrică.\n\nUrmează o mică schimbare pentru proprietarii de instalații de energie solară/prosumatori. Tariful de alimentare pentru energia solară alimentată în rețeaua electrică va fi redus cu 1 procent la fiecare șase luni pentru sistemele noi, o reducere având loc la 1 februarie.\n\nProprietarii de sisteme fotovoltaice care sunt puse în funcțiune după 1 februarie 2025 vor primi, așadar, ceva mai puțini bani atunci când injectează electricitate în rețea.\n\nCei care dețin abonamente la TV de înaltă definiție (HD) în Germania vor trebui să se pregătească pentru costuri mai mari.\n\nTaxele pentru abonamentele HD Plus vor crește cu aproximativ 15% din februarie 2025.\n\nLunile februarie și martie sunt emblematice pentru petrecerile tradiționale ale Germaniei numite carnavaluri. Sărbătorile se mai numesc și Fasching sau Fastnacht în funcție de locul în care vă aflați în Germania.\n\nWeiberfastnacht (Noaptea Carnavalului Femeilor) cade pe 27 februarie, iar Rosenmontag (Lunea Trandafirlor) este pe 3 martie.\n\n„Germany's Next Topmodel”, de două ori pe săptămână\n\nSuperstarul Heidi Klum va da startul următorului sezon al emisiunii TV „Germany's Next Topmodel” de la ProSieben pe 13 februarie, marcând 20 de ani de difuzare.\n\nCeea ce este special la ediția din acest an este că „GNTM” va fi difuzat de două ori pe săptămână - marți cu modele masculine și joi cu modele feminine.",
        "label": "Germania"
    },
    {
        "title": "Cetățenia germană: Care este diferența între B2 și C1 la testul de limbă? - GermaniaMea.ro",
        "content": "Guvernul de coaliție din Germania a expus mai multe detalii din reforma planificată a legislației privind dobândirea cetățeniei, concepute în a simplifica tot acest demers, așa cum GermaniaMea.ro a prezentat AICI .\n\nAstfel, executivul condus de Olaf Scholz intenționează să permită celor interesați să depună cerere după cinci ani de rezidență în Germania în loc de opt, undă verde pentru cetățenia dublă pentru cetățenii din afara UE și să le permită celor bine integrați să solicite cetățenia după trei ani, în loc de cei șase câți sunt în prezent.\n\nDar, există o excepție notabilă - cerința lingvistică care devine din ce în ce mai dificlă. În loc să treacă testul de limbă germană B2, cerut în prezent, viitorii aplicanți vor trebui să treacă testul C1, mai dificil.\n\nAșadar, cât de mare este trecerea de la B2 la C1?\n\n„Este un salt semnificativ”, a răspuns profesorul de limbi străine de la Institutul Goethe, Birgit Schneider, citată de TheLocal.de.\n\nCadrul European Comun de Referință pentru Limbi - Common European Framework of Reference (CEFR) - este format din șase niveluri: A1, A2, B1, B2, C1 și C2. C1 este, prin urmare, al doilea cel mai înalt nivel posibil. În schimb, testul B1 de limbă germană, care trebuie să fie promovat de cei care solicită cetățenia germană „standard” – atât acum, cât și după reformă – are o dificultate mai mică, intermediară.\n\nSchneider spune că nivelul B2 – la care un cursant ajunge după B1, nu este cu atât mai dificil. Dar tranziția de la B2 la C1 este mult mai grea, spune Schneider, iar ea vede noua cerință de obținere rapidă a cetățeniei drept un semnal clar că guvernul țintește imigrația academică, în special.\n\n„Trebuie să ai nervi buni pentru a intra la examenul C1”, spune ea, testul C1 acoperind subiecte mai puțin uzuale, inclusiv globalizarea, „abilitățile soft” la locul de muncă și planificarea financiară.\n\n„Aici, vii cu răspunsuri mai nuanțate și mai sofisticate”, spune ea. „Ai nevoie de mai multe cunoștințe.”\n\nFolosind zona de lucru ca exemplu, vorbitorii B2 ar fi capabili să facă față cu încredere majorității situațiilor de zi cu zi care ar apărea la locul de muncă – de la răspunsul la telefon până la organizarea de întâlniri și răspunsul la e-mailuri de rutină sau chiar aplicarea pentru un loc de muncă. Vorbitorii C1 ar putea continua acest lucru, de obicei capabili să ofere prezentări orale clienților pe subiecte sofisticate din afaceri și economie.\n\nExamenul B2 este mai explicit în ceea ce se așteaptă de la cursanți să facă și cum să răspundă la întrebări. De la vorbitorii C1 se așteaptă ca ei să înțeleagă mai multe semnificații implicite și ceva sarcasm într-o mare varietate de situații. Pentru a testa acest lucru, examenul C1 va avea de obicei mai multe întrebări cu răspunsuri dezvoltate.\n\nDe exemplu, un test C1 poate cere aplicantului să explice moralitatea globalizării. Cel care învață ar putea folosi orice exemplu pe care îl poate găsi și despre care poate ști ceva – alegând să vorbească poate despre schimbările climatice, război sau condițiile de muncă din alte părți ale lumii – fără a fi neapărat solicitat de examinatori.\n\nÎn schimb, un examen B2 este mult mai concentrat în enunțul întrebărilor, iar așteptările de la cursant vor fi mai clare.\n\nÎn general, examinatorii se pot aștepta ca un vorbitor B2 să fie mai sigur pe el să vorbească în limba germană despre domeniul lor de specialitate și, ca atare, ar fi puțin mai tolerant ca un vorbitor să ducă o conversație într-o zonă pe care o știe bine. Cu toate acestea, se așteaptă ca vorbitorii C1 să poată purta discuții complexe chiar și în domenii care nu fac parte din domeniul lor de expertiză. Ceva mai multe cunoștințe de cultură generală pe o gamă mai largă de subiecte ajută și ele.\n\nCu toate acestea, modificările aduse cerințelor lingvistice se vor aplica numai cererilor de cetățenie rapidă, făcute după trei ani de rezidență în Germania. Acești tip de solicitanți vor trebui, de asemenea, să dovedească performanțe academice sau profesionale, sau angajamente voluntare demne de remarcat.\n\nAplicarea pentru cetățenie după o perioadă normală de rezidență în Germania – în prezent opt ani, dar care scade la cinci – va necesita în continuare examenul B1 și testul pentru cetățenia germană pentru majoritatea solicitanților.",
        "label": "Germania"
    },
    {
        "title": "Germania: Cu cât și de când s-ar putea scumpi Deutschlandticket? - GermaniaMea.ro",
        "content": "După cum bine știți, Germania a introdus de la 1 mai un nou bilet de transport care a promis o adevărată „reformă” în domeniu. Astfel, pentru cel care folosește frecvent mijloacele de transport în comun locale şi regionale din republica federală, Deutschlandticket (D-Ticket) sau aşa-numitul tichet de 49 de euro - succesorul biletului de 9 euro, introdus în vara lui 2022 – pare a fi soluția.\n\nDespre care e mai eficient - Deutschlandticket sau biletul unic de 9 euro, GermaniaMea.ro a scris AICI .\n\nDoar că, se pare că a existat un motiv solid pentru care miniștrii transporturilor au insistat să-l numească „Deutschlandticket” mai degrabă decât „bilet de 49 de euro”. Și asta pentru că, potrivit unui proiect publicat de Asociația Companiilor Germane de Transport (VDV), există o estimare despre cât de mult va crește prețul biletului în 2024, informează iamexpert.de.\n\nDe la 49 euro la 59 euro?\n\nÎncă de la lansare, au existat ample dezbateri între guvernele de stat și federale ale Germaniei despre cum poate fi finanțat biletul pe termen lung.\n\nAcum, o prognoză financiară publicată de VDV a sugerat că Germania are nevoie de 1,9 miliarde de euro în „finanțare suplimentară” ( Zusatzkosten ) pentru bugetul de anul viitor, pentru a menține schema de bilete în funcțiune în 2024.\n\nPentru a finanța bugetul lipsă, VDV a sugerat ca prețul biletului, care oferă deținătorilor acces nelimitat la transportul public local și regional în toată Germania, să fie majorat de la 49 de euro la 59 de euro pe lună.\n\nDe asemenea, asociațiile de transport au fost îndemnate să mărească numărul deținătorilor de abonament. În timp ce perioada inițială de vânzare a biletului a fost un succes, conform unui sondaj recent la nivel național realizat de VDV, 10% dintre persoanele care aveau un bilet de 49 de euro și-au anulat acum abonamentele.\n\nÎn prezent, guvernele de stat și guvernul federal al Germaniei contribuie fiecare cu 1,5 miliarde de euro pentru a subvenționa biletul, împărțind costul 50-50. Dar aceste 3 miliarde nu acoperă toate costurile, ținând cont de faptul că numai deficitul Deutsche Bahn, operatorul feroviar național, este estimat la 30 de miliarde de euro.\n\nLa toate acestea se adaugă și un anunț nedorit de la începutul lunii septembrie din partea ministrului federal al transporturilor, Volker Wissing, care a dezvăluit că Berlinul se va detașa de acest proiect, lăsând guvernele de stat să poarte singure povara finanțării suplimentare.\n\nFără un „buget suficient acordat sau o obligație suplimentară de finanțare” - adică o decizie finală cu privire la responsabilitatea statului sau a guvernului federal să elimine Zusatzkosten - schema de bilete riscă să fie anulată, a scris VDV în document.\n\nÎn timp ce Wissing consideră că transportul public și regional este domeniul guvernelor de stat, mulți miniștri ai transporturilor la nivel de stat se simt abandonați, deoarece Deutschlandticket a fost o politică introdusă de guvernul federal.\n\nPână în primăvara anului 2024, când se marchează un an de când biletul a fost pus în vânzare, asociațiile de transport speră să aibă o idee mai bună despre cum ar putea fi asigurată finanțarea suplimentară. În acest moment, pasagerii care plăteau cândva mai mult pentru anumite abonamente, dar acum au ales să treacă la Deutschlandticket, provoacă deficite vizibile de venituri în toată țara.\n\nÎntre timp, compania germană de stat din domeniul transportului feroviar Deutsche Bahn este din ce în ce mai lipsită de punctualitate, cu aproape o treime din pasageri ajungând cu o întârziere de 15 minute sau mai mult în 2022, informează TheLocal.de.\n\nPentru a redresa problema, guvernul german vrea să aloce încă 40 miliarde de euro pentru reţeaua de cale ferată până în 2027.\n\nDirectorul general de la Deutsche Bahn, Richard Lutz, a descris acest program drept \"fără precedent în istoria Deutsche Bahn\". Lista proiectelor prezentate include 40 de rute feroviare importante. Ministrul german al Transporturilor, Volker Wissing a spus că se aşteaptă ca Deutsche Bahn să implementeze proiectele de modernizare „cu urgenţa cerută\".\n\nObiectivul este ca finanţarea oferită de statul german să meargă exclusiv spre modernizarea infrastructurii feroviare şi nu pentru finanţarea operaţiunilor de zi cu zi ale Deutsche Bahn.\n\nPunctualitatea trenurilor germane a scăzut semnificativ după 2021, iar de vină pentru întârzieri este lipsa de investiţii.",
        "label": "Germania"
    },
    {
        "title": "După Elterngeld, urmează Ehegattensplitting? - GermaniaMea.ro",
        "content": "Ministrul german de Finanțe, Christian Lindner, rămâne fidel obiectivului său de a ține sub control datoria externă a Germaniei pentru prima dată după 2019. În proiectul de buget, ministrul a introdus obiective stricte de austeritate pentru ministere cu scopul de a închide deficitul financiar al Germaniei, estimat la 20 de miliarde de euro anual.\n\nDupă un prim semnal că cei de la putere vor să reducă la jumătate limita de venit pentru Elterngeld (alocația pentru creșterea copiilor/alocația parentală), pe care părinții o primesc în timpul Elternzeit -ului (concediul parental), așa cum GermaniaMea.ro a anunțat AICI , acum, Germania intenționează să renunțe la Ehegattensplitting , o lege care datează din anii 1950, și oferă cuplurilor căsătorite beneficii fiscale semnificative, anunță iamexpat.de\n\nDe 65 de ani, cuplurile căsătorite din Germania s-au bucurat de o reducere fiscală generoasă datorită legii Ehegattensplitting . Asta înseamnă că, dacă cuplurile decid să depună declarația fiscală la comun, salariile lor vor fi cumulate și apoi reduse la jumătate. Fiscul ( Finanzamt ) calculează venitul mediu al cuplului și folosește această sumă pentru a determina cât impozit pe venit trebuie să plătească.\n\nPotrivit Institutului German de Cercetări Economice, aceste reduceri fiscale pot constitui economii de până la 18.000 de euro pe an pentru cuplurile căsătorite, în timp ce persoanele singure, părinții necăsătoriți sau cuplurile necăsătorite nu beneficiază de astfel de beneficii.\n\nDupă trei ani de cheltuieli mari pentru a înlătura crizele economice provocate de pandemia de coronavirus și de războiul din Ucraina, Germania caută să-și reducă datoriile, tăind ceea ce este considerat povară financiară inutilă.\n\nCa și în cazul Elterngeld, planul a fost întâmpinat rapid cu multă opoziție.\n\nCriticii Ehegattensplitting văd legea ca fiind de modă veche, una care consolidează rolurile de gen din anii 1950 prin acordarea de beneficii fiscale mai mari cuplurilor cu diferențe de venituri mai mari.\n\n„Femeile sunt afectate în mod disproporționat pentru că sunt în mod inechitabil clasicele „al doilea venit”, a declarat Katharina Wrohlich, profesor de finanțe publice, gen și economie de familie la Universitatea din Potsdam, pentru Deutsche Welle (DW).\n\nFemeile din Germania câștigă în medie cu 18% mai puțin decât omologii lor bărbați. Iar economiștii susțin că, odată cu Ehegattensplitting , femeile din căsătorii heterosexuale sunt stimulate să continue să câștige mai puțin decât soții lor, pentru a maximiza scutirea fiscală, ceea ce le face mai dependente financiar de soțul lor. Acest lucru crește, de asemenea, șansa ca femeile să suporte povara muncii reproductive neremunerate, cum ar fi îngrijirea copiilor și munca casnică.\n\nAceste consecințe ale Ehegattensplitting sunt în opoziție cu cele ale Elterngeld , al căror rezultat preconizat este reducerea inegalității de gen în cuplurile heterosexuale, oferind mamelor independență financiară, încurajând întoarcerea lor la muncă după naștere și motivând tații să fie mai implicați în creșterea copiilor lor.\n\nPe lângă reducerea inegalității de gen, criticii susțin că eliminarea Ehegattensplitting ar reduce inegalitatea economică mai amplă și ar adăuga mai mult la bugetul public, deoarece cuplurile căsătorite, care au ambele venituri mari, ar plăti mai mult impozit pe venit dacă sunt impozitate individual.\n\nÎn acest moment, două treimi din coaliția germană - SPD și Verzii - e de acord cu planul lui Scholz de a renunța la scutirea fiscală. A convinge pe Lindner și pe alți membri ai FDP, dintre care unii au numit planul „o glumă”, pare puțin probabil.\n\nDeoarece măsura nu a fost inclusă în acordul de coaliție al guvernului, iar opoziția creștin- conservatoare CDU/CSU va vota aproape sigur împotriva schimbării, este puțin probabil ca propunerea lui Scholz să obțină suficient sprijin pentru a trece prin Bundestag și Bundesrat.",
        "label": "Germania"
    },
    {
        "title": "Germania: Asigurarea auto, mai scumpă din 2025 - GermaniaMea.ro",
        "content": "Aproximativ 9,4 milioane de șoferi din Germania ar trebui să se aștepte ca primele de asigurare să se modifice de anul viitor, ca urmare a ajustărilor pe clase regionale, potrivit Asociației Germane a Asigurărilor (GDV), informează iamexpat.de.\n\nÎn timp ce pentru circa jumătate dintre aceștia primele se vor scumpi, cealaltă jumătate ar putea plăti, de fapt, mai puțin. Totodată, 33 de milioane de șoferi nu se vor confrunta cu niciun fel de schimbare.\n\nSistemul de clasificare regională este utilizat ca factor de risc pentru calcularea primelor de asigurare auto. Pe scurt, este descrisă probabilitatea ca un vehicul să fie avariat sau implicat într-un accident într-o anumită regiune. Cu cât clasa este mai mică, cu atât o regiune este considerată mai „riscantă”, ceea ce face, prin urmare, mai scumpă asigurarea unei mașini înmatriculate acolo. Factorul decisiv nu este locul unde s-a produs paguba sau accidentul, ci locul în care este înmatriculată mașina implicată.\n\nAsigurătorii germani pot aplica sistemul de clasificare regională pentru contractele noi și, începând cu următorul an de asigurare, pentru contractele existente, ca unul dintre factorii multipli atunci când calculează primele de asigurare. Dar nu sunt obligați să-l și folosească. Multe companii de asigurări au, într-adevăr, propriile lor clasificări pe care le folosesc în schimb.\n\nNoul sistem prezintă clase de evaluare care s-au înrăutățit în 49 de districte - unde sunt înmatriculate aproximativ 4,7 milioane de mașini – ca urmare a înregistrării unui număr mai mare de daune din accidente.\n\nÎn timp ce, pentru 59 de districte, care acoperă circa 4,7 milioane de șoferi, clasele de evaluare s-au îmbunătățit.\n\nUnde e bine să-ți înmatriculezi mașina, conform clasei de risc?\n\nConform clasificării GDV, zona „cea mai puțin riscantă” din Germania este districtul Elbe-Elster din landul Brandenburg. Asociația Germană a Asigurărilor susține că aici sunt cu 30% mai puține incidente de daune și accidente decât media. 24 de districte din Bavaria și-au îmbunătățit, de asemenea, clasele, ceea ce înseamnă că aproximativ 1 din 4 șoferi din statul federal de sud se va putea bucura de o asigurare mai ieftină.\n\nLa polul opus – „cel mai riscant” district a fost numit Offenbach, urmat îndeaproape de Berlin, unde GDV consideră că frecvența daunelor și a accidentelor este cu aproape 40% peste medie. Berlinul este clasat pe locul cel mai prost dintre toate orașele germane cu peste 300.000 de locuitori.\n\nÎn ceea ce privește landul Saxonia-Anhalt – formată din 14 districte - clasele regionale inferioare sunt raportate de GDV în regiuni precum Saalekreis, Burgenland, Altmarkkreis Salzwedel și Mansfeld-Südharz atât pentru acoperire parțială, cât și pentru cea totală. Unele evaluări rămân constante față de anul precedent. De exemplu, clasa de răspundere civilă din capitala statului Magdeburg rămâne aceeași, dar ambele clase globale scad. Același lucru este valabil și pentru Halle. În Saxonia-Anhalt, Magdeburg și Halle au clasa maximă de 7, în timp ce Altmarkkreis Salzwedel există o scădere a clasei la doar 1.\n\nAceste clasificări pot duce la variații substanțiale ale primelor de asigurare în funcție de regiune. De exemplu, asigurarea de răspundere civilă pentru un VW Passat condus de o persoană singură în vârstă de 45 de ani cu un kilometraj anual de 15.000 de kilometri este, în medie, de două ori mai scumpă în Berlin-Mitte decât în ​​orașul Emden din Frisia de Est. În districtul Nikolassee din Berlin, primele de asigurare pentru acest model de calcul sunt cu aproximativ o treime mai mari decât în ​​orașul vecin Brandenburg Kleinmachnow.\n\n„Cu cât ratingul este mai bun în clasa regională, cu atât este mai favorabilă influența asupra primei de asigurare”, subliniază GDV.",
        "label": "Germania"
    },
    {
        "title": "Ce aduce weekendul de Înălțarea Domnului în Germania? - GermaniaMea.ro",
        "content": "Joi, 18 mai, germanii, fie ei catolici sau protestanți, au comemorat înălțarea la cer a lui Iisus Hristos, zi cunoscută și ca Înălțarea Domnului - Christi Himmelfahrt . Potrivit tradiției creștine, sărbătoarea Înălțării Domnului este sărbătorită la 40 de zile după Duminica Paștelui și cu zece zile înainte de Rusalii. În Germania, Christi Himmelfahrt a fost declarată sărbătoare legală în 1934. Ca atare, atât angajații din sectorul public, cât și cei din sectorul privat, s-au putut bucura de o zi liberă. Ba, mai mult, unii beneficiază de un mini-concediu, făcându-se punte cu weekend-ul.\n\nTot în ziua de 18 mai a fost marcată și Ziua Tatălui ( Vatertag ) sau Ziua Bărbatului ( Männertag ), încă un motiv de sărbătoare care se întinde și pe parcursul următoarelor zile. Dar în Germania este posibil să vezi mai multă desfrânare în această perioadă, decât respect evlavios (cu excepția cazului în care ești în Bavaria) și nu este doar pentru că oamenii sunt încântați să nu muncească, informează TheLocal.de.\n\nÎn modul lor tradițional, germanilor le place să-și onoreze tatăl/bărbatul din familie cu bere bună și... multă. Și asta înseamnă că s-ar putea să vezi tot felul de grupuri de bărbați care preferă să se relaxeze în acest mod la terase, parcuri sau acasă, în fața televizorului.\n\nAcest lucru ar putea fi surprinzător pentru nou-veniți care văd Ziua Tatălui ca un moment unde vezi peste tot căni cu „Cel mai bun tată din lume” și cravate urâte. Dar modul german este mai mult despre sărbătorirea masculinității și de a ieși în natură pentru „petrecerile domnilor” ( Herrenpartien ), trăgând Bollerwagen (cărucioare) frumos decorate, pline până la refuz cu mâncare și băutură. În unele zone, este chiar menționată mai des ca Ziua Bărbatului decât Ziua Tatălui.\n\nTradiția datează din secolul al XVIII-lea ca o modalitate de a sărbători întoarcerea lui Iisus la Sfântul Părinte. Bărbații mergeau în oraș cu cărucioare sau trăsuri, iar cel care avea mai mulți copii era răsplătit cu o felie mare de șuncă, potrivit spiegel.de.\n\nÎn secolul al XIX-lea, însă, religia a devenit mai puțin relevantă și ziua este mai mult despre „a fi bărbat” prin alcool, tutun și drumeții, mai ales în fosta Germanie de Est comunistă, unde sărbătoarea religioasă a fost abolită și amatorii de băutură au decis să ia-ți oricum zi liberă pentru a se dedica tradiției.\n\nÎn zilele noastre, aceste grupuri, adesea interzise femeilor, poartă costume asemănătoare și merg la plimbări cu bicicleta în drumeții, trăgând după ei cărucioare pline cu băutură.\n\nAcest lucru a dus la o creștere anuală de trei ori a accidentelor în trafic pe fondul consumului de alcool, în această zi, în fiecare an, făcându-l unul dintre perioadele de vârf ale anului în care au loc tot felul de excese, potrivit Oficiului Federal de Statistică. De asemenea, oricine merge pe bicicletă sub influența alcoolului nu numai că riscă să se rănească, dar îi pune în pericol și pe alți participanți la trafic.\n\nMai mult, cantitatea de alcool consumată în această perioadă a scăpat atât de mult de sub control, încât în ​​2008, actualul președinte al Comisiei Europene (pe atunci ministrul german al familiei) Ursula von der Leyen a implorat exasperată să se pună capăt obiceiurilor de permanentă stare de ebrietate a compatrioților săi, spunând că e doar o meteahnă veche „îngrozitoare”.\n\n„Un tată nu ar trebui să fie beat în fața copiilor săi... Eu sunt în favoarea reinventării Zilei Tatălui ca o zi în care ei se joacă cu entuziasm cu copiii lor”, zicea aceasta.\n\nDin păcate, îndemnul ei nu a fost ascultat.\n\nAsta, desigur, până când mergi mai spre sud, în mai multe regiuni catolice, cum ar fi Bavaria, unde orașele continuă să păstreze tradiția, cu parade religioase care îl onorează pe Iisus Hristos în ziua sacră - și le dă posibilitatea localnicilor să poarte Lederhosen (pantaloni tradiționali din piele de căprioară), atașând pălării amuzante.\n\nSe pare că primăvara a sosit cu doar o săptămână în urmă, dar deja au fost prognozate temperaturi între 20 și 30 de grade Celsius pentru Germania în weekend-ul de Ziua Înălțării Domnului și în săptămânile următoare.\n\nSâmbătă se vor înregistra maxime de cel puțin 25 de grade în majoritatea statelor federale, pe măsură ce un val de aer cald trece prin Europa dinspre sud. Temperaturile din estul Germaniei sunt de așteptat să crească mai repede decât în ​​vest. În nord, temperaturile vor ajunge chiar și până la 30 de grade Celsius.\n\nPotrivit meteorologilor, temperaturile de vară sunt de așteptat să se instaleze de la o noapte la alta. Tranziția rapidă va avea loc în noaptea de sâmbătă, 20 mai, spre duminică, 21 mai.\n\nTemperaturile cuprinse între 20 și 30 °C se preconizează că vor dura până în iunie în Germania, dar este posibil să fie presărate și cu câteva zile de furtuni și averse în părțile de vest și de sud ale țării.",
        "label": "Germania"
    },
    {
        "title": "Germania: Conflictul la Volkswagen se acutizează! Angajații intensifică grevele! - GermaniaMea.ro",
        "content": "Azi, reprezentanții angajațiilor Volkswagen și conducerea companiei au început cea de-a patra rundă de negocieri în ceea ce privește tăierea salariilor și posibilele închideri de fabrici. Negocierile au demarat la ora prânzului, în timp ce angajații au organizat greve de patru ore în nouă dintre locațiile din Germania. În total, la greve au participat 68.000 de angajați. Este pentru a doua oară în decurs de o săptămână când muncitorii de la Volkswagen sunt în grevă.\n\nLiderii sindicali de la IG Metall au criticat dur propunerile conducerii, spunând că acestea pun în pericol viitorul angajaților și al mărcii Volkswagen. Negociatorul-șef al sindicatelor, Thorsten Groeger, a avertizat că protestele vor escalada dacă echipa managerială nu dă dovadă de flexibilitate în cadrul negocierilor.\n\n„Este timpul ca board-ul să facă ceva. Încrederea a fost distrusă, iar muncitorii sunt furioși. Marca VW este în pericol să fie prejudiciată de comportamentul board-ului și cotația acțiunilor s-a prăbușit. Responsabil de acest lucru este board-ul”, a declarat Groeger în fața mulțimii adunate la Wolfsburg, unde se află sediul central al Volkswagen.\n\nÎn replică, directorii de la Volkswagen insistă că este nevoie de reduceri de capacităţi de producţie şi salarii pentru că cererea pentru autoturisme în Europa a scăzut în timp ce costurile din Germania fac imposibil pentru VW să concureze cu noii rivali. Negociatorul şef al echipei manageriale de la VW, Arne Meiswinkel spune că sindicatele şi conducerea companiei trebuie să găsească căi alternative la o soluţie pentru uzinele din Germania, după ce conducerea a respins, drept nesustenabilă, o propunerea venită de la sindicate.\n\n„Avem nevoie în continuare de reduceri de costuri care să poate fi implementate pe termen scurt şi sunt sustenabile. Acesta este singurul mod prin care putem rămâne competitivi într-un mediu plin de provocări\", a spus Arne Meiswinkel.\n\nEchipa managerială de la Volkswagen a propus reduceri de salarii la toate eşaloanele şi de asemenea a ameninţat cu concedieri în masă şi posibile închideri ale unor uzine din Germania. Ar fi pentru prima dată în istoria de 87 de ani a Volkswagen când compania ar închide o uzină din Germania.\n\nGroeger a mai avertizat că managementul Volkswagen are „o ultimă șansă” să revină pe drumul cel bun în 2024 și să găsească o soluție săptămâna aceasta sau, cel târziu, cea viitoare. În caz contrar, sindicatele amenință cu greve și în 2025 dacă nu există un acord.\n\nÎn anii 1970, s-a ajuns la un acord de ultimă oră cu privire la disputele salariale, fix cu o noapte înainte ca grevele să înceapă.\n\nScholz se implică în criza de la Volkswagen\n\nÎnchiderea fabricilor ar fi o mișcare greșită a Volkswagen, a declarat cancelarul german Olaf Scholz, adăugând că cel mai mare producător de automobile din Europa are o responsabilitate față de angajații săi.\n\nPărerea mea este clară: închiderea fabricilor nu ar fi calea corectă”, a declarat Scholz pentru Funke Media Group. „Nu ar fi corect pentru că deciziile proaste ale managementului au contribuit la situația dificilă”, a adăugat el.\n\nStatul Saxonia Inferioară este al doilea cel mai mare acționar al Volkswagen, iar premierul său de stat, precum Scholz, a îndemnat grupul să evite închiderea fabricilor deținute de grup.",
        "label": "Germania"
    },
    {
        "title": "Germania: Evenimente ce nu trebuie ratate în septembrie! - GermaniaMea.ro",
        "content": "Începutul toamnei în Germania marchează marele sfârșit al sezonului festivalurilor! Chiar dacă Oktoberfest este mult mai cunoscut în întreaga lume, mai există și alte evenimente în Republica Federală demne de evidențiat!\n\nAproape fiecare oraș german are câte un festival tradițional, dar, pe alocuri, cu accente diferite.\n\nIată câteva evenimente de bifat măcar o data în viață, ca să simți cum trăiește un german...\n\n23 august - 9 septembrie: Festivalul de toamnă de la Nürnberg\n\nDacă doriți să experimentați un festival al berii germane, dar doriți să evitați ori prețurile mari, ori aglomerația masivă de la Oktoberfest din München, iată un alt eveniment tradițional din sudul Germaniei care vă va încânta.\n\nFestivalul tradițional de toamnă de la Nürnberg – Herbstvolksfest n - este al doilea ca mărime din Bavaria, după Oktoberfest, și este grozav pentru familii. Potrivit site-ului web al evenimentului, este și cel mai curat și mai sigur festival popular din Bavaria.\n\nLa fel ca la Oktoberfest, vizitatorii pot alege dintr-o serie de corturi de bere pentru a bea, a dansa și a cânta.\n\nDe asemenea, există o selecție largă de produse tradiționale din care puteți alege, precum și atracții de distracție de experimentat. Nu ratați roata panoramică sau leagănele înalte din jurul „Turnului Bayern” pentru a admira o priveliște incredibilă asupra Kongresshalle din Nürnberg și a peisajului din jur.\n\nExistă, de asemenea, câteva evenimente speciale în program, inclusiv o paradă cu mașini clasice pe 7 septembrie și un spectacol cu focuri de artificii pe 8 septembrie.\n\nTârgul de vinuri Rheingau are loc în fiecare an în centrul orașului, pe „ Freßgass ”, o stradă care găzduiește în mod regulat o varietate de evenimente care încântă trecătorii.\n\nÎn timpul târgului, viticultorii din regiunea Rheingau se reunesc pentru a-și prezenta vinurile și pentru a oferi spre degustare tot ce au ei mai bun. Puteți alege din peste 600 de vinuri și vinuri spumante de la soiuri cunoscute precum Riesling până la specialități rare.\n\nImediat după Târgul de vinuri Rheingau are loc unul dintre cele mai populare evenimente anuale din Frankfurt pe Main, Autumn Dippemess.\n\nFiind principalul festival popular din Frankfurt, Dippemess este cunoscut pentru atmosfera sa vibrantă de carnaval, deliciile culinare, plimbările în natură și distracție în familie.\n\nSpre deosebire de ediția de primăvară - mai mare și poate mai agitată, evenimentul de toamnă este prezentat ca o versiune mai liniștită – ceea ce face ca totul să fie mai relaxant și un motiv bun pentru a petrece timp în aer liber până târziu, într-o seară de septembrie, în ciuda apusurilor timpurii.\n\nMulte monumente din Köln nu sunt de obicei deschise publicului, dar acest lucru se schimbă în fiecare an de Ziua Internațională a Monumentelor.\n\nÎn acest an, peste 160 de locații găzduiesc evenimente în oraș, la monumentele locale.\n\nDe la clădiri ridicate de romani și biserici medievale, la parcuri și minunății arhitecturale moderne - timp de 48 de ore toate sunt deschise. Rețineți că unele evenimente necesită înregistrare în avans.\n\n7 și 14 septembrie: Concursul Internațional de Artificii de la Hanovra\n\nLa Concursul Internațional de Artificii, unele dintre cele mai bune echipe de pirotehniști din lume sunt invitate la Hanovra pentru a organiza un spectacol în Grădinile Herrenhausen.\n\nFiecare echipă oferă o reprezentație la una dintre cele cinci date stabilite între mai și septembrie, iar în ultima lună a competiției echipele din Lituania și Slovacia evoluează pe data de 7 și, respectiv, 14.\n\nAnul acesta marchează cea de-a 32-a ediție a competiției de artificii și fiecare dintre echipele participante se află pentru prima dată la Grădinile Herrenhausen.\n\nÎn timp ce artificiile sunt programate să înceapă în jurul orei 21:00, cu patru ore mai devreme au loc în jurul grădinii diverse spectacole artistice și de muzică care pregătesc participanții de un spectacol incredibil pe cer.\n\nÎn hangarele vechiului aeroport Tempelhof, între 12 și 15, lucrări de artă noi și contemporane vor fi expuse în cadrul târgului de artă Positions Berlin. Târgul de anul acesta va cuprinde peste 60 de expozanți, prezentând lucrări ale 200 de artiști din peste 30 de țări, cu accent pe noi perspective.\n\nBiletele standard costă 20 euro pentru adulți, iar copiii sub 18 ani au acces gratuit.\n\nEvenimentul se suprapune cu Săptămâna Artei de la Berlin (de pe 11 până pe 15 septembrie), care include expoziții și evenimente în galerii din capitala Germaniei.\n\nApoi, pe 21, vă puteți întoarce la Tempelhof – de data aceasta pentru Festivalul Zmeielor ​​Uriașe.\n\nSpectatorii de la acest eveniment gratuit se pot aștepta să admire zmeie controlate de 80 de piloți profesioniști, inclusiv caracatițe care se înalță cu tentacule lungi de un metru, șopârle uriașe și multe altele.\n\nAlte activități de la eveniment includ programe de muzică, ateliere despre fabricarea zmeielor, pictura pe față și multe altele.\n\nÎn renumitul cartier St. Pauli din Hamburg, Festivalul Reeperbahn oferă patru zile de muzică, ateliere și multe altele.\n\nReeperbahn Fest este cel mai mare festival de muzică de club din Europa și platformă internațională pentru cultura pop, transformând temporar cartierul Reeperbahn într-un hub muzical internațional, precum și într-un loc pentru a afla noi idei și proiecte.\n\nMotto-ul festivalului de anul acesta este „Lăsați muzica să se dezvolte!”.\n\nÎn fiecare lună septembrie, milioane de oameni din întreaga lume se adună la München pentru a participa la Oktoberfest, cel mai mare festival tradițional din Germania și poate cel mai mare din lume.\n\nEvenimentul are loc în fiecare zi de la 10:00 la 23:30 (în weekend de la 9:00 până la miezul nopții) în centrul orașului la Theresienwiese .\n\nAșadar, dacă o halbă de bere (sau trei) și o seară de cântec și dans nu vă par de ajuns, poate o plimbare într-un roller coaster vă va aduce și mai multă distracție. De asemenea, îmbrăcați cele mai bune Lederhosen sau Dirndl pe care le puteți găsi și prindeți un tren către capitala Bavariei.\n\nPentru cei care locuiesc în Baden-Württemberg, dacă sunteți dornici de un festival tradițional, dar nu sunteți entuziasmați de drumeții prin țară, puteți sări peste Oktoberfest și, în schimb, să mergeți la Wasen pentru Cannstatter Volksfest .\n\nUneori, vizitatorii străini îl numesc și Festivalul berii de la Stuttgart, deși este de fapt mai mult un târg de toamnă.\n\nFestivalul Cannstatter Volksfest are loc la Stuttgart de mai bine de 200 de ani, prima ediție având loc pe 28 septembrie 1818.\n\nUn lucru care nu s-a schimbat de-a lungul anilor este simbolul Cannstatter Volksfest - coloana tradițională de fructe. Prezentă încă de la prima ediție, această coloană uriașă este decorată cu diverse fructe, legume, cereale și multe altele, ca o amintire a rădăcinilor evenimentului – bogăția agricolă. În plus, vizitatorii se pot aștepta să descopere fragmente din cultura șvabă locală.\n\nLa fel ca multe festivaluri populare germane, Cannstatter Volksfest din Stuttgart începe cu o ceremonie oficială prin care se dă cep butoaielor și se termină cu un spectacol de artificii în ultima seară. Între timp, există o serie de alte evenimente speciale, inclusiv parada festivalului pe 29 septembrie sau zilele familiei pe 2 și 9 octombrie.",
        "label": "Germania"
    },
    {
        "title": "Germania a lansat oficial planul de legalizare a canabisului - GermaniaMea.ro",
        "content": "Germania a făcut ieri încă un pas important către legalizarea canabisului în scop recreativ, odată cu adoptarea de către Guvern a unui proiect de lege controversat, care va fi însoţit de o campanie de prevenire destinată tinerilor, informează DW.com.\n\n„Tocmai am adoptat Legea canabisului în Guvern şi mă bucur că s-a putut realiza acest lucru. Este o lege importantă, care va reprezenta un punct de cotitură pe termen lung în politica germană în domeniul drogurilor. Conceptul pe care îl prezentăm aici este de legalizare controlată”, a declarat Karl Lauterbach, ministrul federal al Sănătăţii.\n\nPotrivit acestuia, decizia de față ţine de politicile de sănătate, întrucât tinerii şi copiii nu pot fi urmăriţi „în mod serios” cu privire la consumul de canabis.\n\n„Au existat numeroase departamente implicate aici. (...) Subiectul este tabu. Avem un consum în creştere, un consum problematic. Pur şi simplu nu se putea continua aşa şi, prin urmare, acesta este un punct de cotitură important în politica noastră privind drogurile\", a adăugat Lauterbach.\n\nOficialul german a ținut să sublinieze că nimeni nu ar trebui să înţeleagă greşit legea. Consumul de canabis va fi legalizat. Cu toate acestea, el rămâne periculos.\n\nLa rândul său, ministrul agriculturii Cem Özdemir a vorbit despre un „pas important pentru o politică progresivă, realistă asupra drogurilor”.\n\nDupă modelul Maltei şi Luxemburgului, care au legalizat canabisul de agrement în 2021, respectiv 2023, Germania va avea, astfel, una dintre cele mai liberale legislaţii din Europa. Ministrul Sănătății a declarat că speră ca Germania să devină un exemplu pentru Uniunea Europeana, referitor la legalizarea consumului de canabis.\n\nMai mult, reprezentantul guvernului a afirmat că intenționează să introducă o a doua etapă legislativă. Aceasta presupune monitorizarea lanțurilor de aprovizionare cu marijuana, timp de cinci ani. Ulterior, acestea vor fi evaluate științific.\n\nCoaliţia „semafor” condusă de cancelarul Olaf Scholz a făcut din această legalizare unul dintre proiectele emblematice ale mandatului ei, chiar dacă planul iniţial mergea mult mai departe. Cum proiectul s-a confruntat cu rezerve din partea Uniunii Europene, guvernul de la Berlin a fost nevoit să revizuiască textul.\n\nReforma stârneşte critici, de asemenea, din partea opoziţiei, a sindicatelor poliţiştilor sau a judecătorilor care cred că nu va pune capăt traficului, în timp ce acesta este unul dintre obiective.\n\nOpozanții îl acuză pe Lauterbach că ignoră problemele de sănătate şi protecţia tinerilor. „Protejarea copiilor şi a tinerilor este o componentă centrală a proiectului legislativ. În cazul persoanelor aflate în creştere, creierul poate fi afectat permanent de consum”, a admis ministrul german al Sănătăţii.\n\nActul normativ, care nu a fost încă dezbătut şi votat de Parlament, prevede că, de la vârsta de 18 ani, se vor putea cumpăra şi deţine până la 25 de grame de canabis. Potrivit acestui proiect de lege, va fi posibil de asemenea să se cultive până la trei plante de canabis pentru uz propriu.\n\nDe asemenea, noua legislaţie prevede crearea de asociaţii non-profit sub numele de Cannabis Social Clubs , ai căror membri adulţi – numărul lor limitat la 500 – să poată cultiva planta pentru consum propriu, sub supravegherea autorităţilor publice.\n\nConsumul de canabis trebuie să aibă loc în afara acestor cluburi, interzis la mai puţin de 200 de metri faţă de ele, de şcoli, locuri de joacă, terenuri de sport şi asociaţii pentru tineri.\n\nProiectul de lege este posibil să se modifice în timp ce Bundestag-ul îl dezbate după vacanţa de vară. Camera superioară a parlamentului german, Bundesrat , este de asemenea pregătită să-l discute. De asemenea, vor fi fixate reguli suplimentare pentru şoferi.\n\nConsumatorii de canabis se declară încântați de proiectul legislativ. Milena Nawrotek, membră a Clubului Social Cannabis din Leipzig, a declarat pentru euronews.com: „Oamenii folosesc canabis de când lumea, de milenii, și nimic nu îi va opri. Nici o interdicție. Și de aceea ar trebui să poată să o facă în siguranță. Și să își procure canabisul dintr-o sursă controlată, unde pur și simplu nu există niciun pericol, așa cum există astăzi pe piața neagră.”\n\nLa rândul său, un manifestant a declarat pentru aceeași sursă că marijuana – așa cum mai este cunoscută - se consumă oricum. „Nu există o protecție a minorilor, niciun dealer nu cere acte de identitate. Poți asigura tocmai această protecție a minorilor, atunci când există o distribuție controlată”, a declarat acesta.",
        "label": "Germania"
    },
    {
        "title": "Un român, judecat în Germania pentru postarea unor scene șocante - GermaniaMea.ro",
        "content": "În mai 2023, un incendiu devastator declanșat într-un imobil din orașul Flensburg, landul german Schleswig-Holstein, se solda cu doi morți – un copil de 4 patru ani și bunica sa de 70 de ani – și mai multe persoane rănite.\n\nȘi în timp ce disperarea era la cote maxime – zeci de oameni fugind din calea focului, iar operațiunea pompierilor era în desfășurare - un român (35 ani), martor la incident, a considerat că e un moment potrivit să filmeze tot și să urce videoclipul pe platforma on-line cu cea mai rapidă ascensiune – TikTok, informează Bild.de.\n\nZilele trecute, bărbatul cu veleități de „regizor” s-a prezentat în fața instanței din Flensburg, după ce poliția germană a deschis o anchetă penală la momentul respectiv, dar și după ce autoritățile au fost sesizate de internauți. Individul a fost condamnat de un judecător al Tribunalului Districtual pentru încălcarea drepturilor la intimitate.\n\nScenele filmate sunt tulburătoare! De la fereastra apartamentului său, românul a înregistrat cum locuitorii din blocul în flăcări de pe Harrisleer Straße sufereau, unii aveau leziuni grave, iar alții săreau de la balcoane. Printre cei filmați s-a aflat și o femeie care și-a aruncat cei doi copii pe tubul de evacuare a deșeurilor, precum și un bărbat în vârstă care a sărit pe o saltea pregătită de pompieri.\n\nLa o zi după dezastrul provocat de incendiu, ministrul de Interne din Schleswig-Holstein, Sabine Sütterlin-Waack anunța că vor fi luate măsuri dure împotriva celor care doar filmau și blocau intervenția serviciilor de urgență.\n\nLa rândul său, primarul Flensburgului, Fabian Geyer, i-a calificat drept „dezgustători” pe cei care filmează în asemenea momente. De asemenea, șeful pompierilor Carsten Herzog a condamnat ferm acest comportament. „Când oamenii se luptă pentru viața lor, care este înregistrată și postată și, mai presus de toate, rudele lor află despre asta în acest fel – așa ceva este inadmisibil”.\n\nRomânul s-a prezentat la proces neînsoțit de avocat și a susținut că voia, de fapt, să ajute. A încărcat accidental videoclipul pe platforma de socializare, în loc să îl salveze extern, așa cum era planificat, și apoi să îl redirecționeze către un spital și, astfel, să le ajute pe victime să primească ajutorul necesar.\n\nFaptul că inculpatul și-a recunoscut vina, a spus că regretă cele întâmplate, și-a cerut scuze și a șters după aceea rapid înregistrarea, l-a determinat pe judecător să fie mai blând cu pedeapsa. În plus, videoclipul nu avea mai mult de 5 minute, iar românul nu avea antecedente penale. Astfel, bărbatul s-a ales doar cu o amendă de 600 de euro. Parchetul ceruse anterior o amendă de 50 de cote zilnice a câte 20 de euro fiecare.\n\nConform Codului Penal, o astfel de infracțiune poate fi sancționată cu amendă sau cu pedeapsa cu închisoarea de până la doi ani.\n\nSe pare că românul a fost singurul ghinionist, deoarece, pe internet au circulat și alte videoclipuri de la incidentul din urmă cu 10 luni, ale căror autori rămân necunoscuți până astăzi.",
        "label": "Germania"
    },
    {
        "title": "Anulări de trenuri, întârzieri și haos! Grevă în Germania chiar de azi - GermaniaMea.ro",
        "content": "Oricine vrea să călătorească în perioada următoare cu trenul în Germania ar trebui să verifice situația traficului feroviar, deoarece negocierile colective cu operatorul feroviar nu au ajuns la niciun rezultat. În consecință, se încep demersurile pentru o grevă de avertisment de 20 de ore chiar de azi.\n\nMai mult, așa cum GermaniaMea.ro a anunțat deja AICI , se pregătește o paralizare a transportului feroviar fix în perioada sărbătorilor de iarnă, când se știe că tot mai mulți călători, fie ei localnici sau turiști, vor apela la deplasarea cu trenul.\n\nUniunea Germană a Mecanicilor de Locomotivă (GDL) a anunțat că membrii săi vor intra în grevă de azi, ora 22:00 până joi, ora 18:00, după ce cererile pentru salarii mai mari și condiții optime de muncă nu au fost îndeplinite în urma negocierilor cu conducerea Deutsche Bahn (DB).\n\n„Nemulțumirea printre angajați este semnificativă, iar solicitările lor sunt legitime”, a declarat președintele GDL Claus Weselsky, adăugând că „mecanicii de locomotivă, însoțitorii de tren, angajații atelierelor și dispecerii din toate companiile, precum și dispecerii și alte grupuri profesionale de la DB Netz sunt chemați să înceteze lucrul”.\n\n„Acum este momentul să obținem îmbunătățiri, nu poate exista nicio amânare.\" Este cea mai recentă grevă din transporturi din cea mai mare economie a Europei, în care angajații insistă pentru salarii mai mari pentru a face față inflației care a crescut în ultimul an.\n\nÎn replică, Martin Seiler, șeful de resurse umane al DB, a descris greva drept „o condiționare pentru pasagerii feroviari” și „complet inutilă”.\n\nÎn transportul regional, Deutsche Bahn a declarat că va încerca să ofere servicii restricționate atunci când este posibil, sau Ersatzverkehr (servicii de înlocuire). Compania supraveghează trenuri de lungă distanță și regionale, pe lângă rețeaua S-Bahn a majorității orașelor.\n\n„Situația în care acest lucru este posibil, variază foarte mult de la o regiune la alta. În orice caz, vor exista și restricții masive în transportul regional\", a spus compania de stat într-un comunicat miercuri. Deutsche Bahn recunoaște că se așteaptă la un „impact masiv” asupra operațiunilor feroviare.\n\nPlanul de urgență al DB prevede că doar 20% din legăturile feroviare vor fi menținute.\n\nPasagerii au fost rugați să se abțină de la călătoriile neesențiale cu trenul în timpul grevei de avertizare sau să-și amâne călătoriile. Biletele pentru călătoriile de miercuri și joi pot fi folosite și la o dată ulterioară, fără costuri suplimentare.\n\n„Biletul este valabil pentru călătoria către destinația inițială, chiar dacă ruta este schimbată. Rezervările de locuri pot fi anulate gratuit\", se mai arată în comunicat.\n\nÎn negocierile salariale cu Deutsche Bahn, GDL cere, printre altele, o creștere de 555 de euro pe lună pentru angajați, precum și un bonus de compensare a inflației de până la 3.000 de euro. De asemenea, Weselsky acordă o importanță deosebită unei reduceri a timpului de lucru de la 38 la 35 de ore pentru angajații în schimburi cu compensație salarială completă.\n\nDeutsche Bahn a declarat că a făcut o ofertă de plată de 11% în runda de deschidere a discuțiilor, împreună cu un „bonus de compensare a inflației” de până la 2.850 de euro.\n\nGDL are solicitări care ar crește considerabil costurile cu personalul, inclusiv lucrul de 35 de ore pe săptămână de patru zile și creșteri considerabile ale bonusurilor, a spus Deutsche Bahn.\n\nLa începutul acestui an, o serie de greve ale unui alt sindicat al transporturilor, EVG, pe rețeaua feroviară a provocat perturbări pe scară largă.",
        "label": "Germania"
    },
    {
        "title": "De ce protestează fermierii din Germania și România? - GermaniaMea.ro",
        "content": "Imagini cu convoaie de tractoare și camioane care blochează drumurile și provoacă haos în toată puterea cuvântului sunt tot mai frecvente în mai multe ţări ale UE în ultimele zile. În prim plan sunt cele din Germania, Olanda, Spania, Franța, dar și cele din România sau Polonia. Nemulțumirile sunt multe, factorii declanșatori - destul de diferiți, revendicările – pertinente, dar toate provoacă perturbări masive ale vieții economice.\n\nDe altfel, este a doua săptămână în care fermierii germani continuă protestele, asta după ce mai multe sectoare cheie au anunțat proteste la nivel național încă de la începutul anului 2024, subiect tratat în detaliu de GermaniaMea.ro AICI .\n\nCirca 10.000 de persoane și 5000 de tractoare şi camioane din întreaga ţară s-au îndreptat luni spre faimoasa Poartă Brandenburg din Berlin pentru a demonstra masiv, iar claxoanele s-au auzit în mai multe cartiere din capitală, informează TheLocal.de. Au fost anunțate proteste și în alte locații din țară, precum Chemnitz, Freiburg și Bitburg. Ce-i drept, astăzi se estimează că este punctul culminant al valului de proteste.\n\n„Dacă protestele, care sunt legitime, se transformă în furie sau nesocotesc procesele şi instituţiile democratice, atunci pierdem cu toţii”, a avertizat cancelarul Olaf Scholz într-un mesaj video difuzat sâmbătă. Potrivit acestuia, apelurile la violenţă şi ameninţările personale nu îşi au locul într-o democraţie.\n\nFuria agricultorilor a fost stârnită de anunțul guvernului din decembrie 2023 că intenționează să reducă treptat subvențiile pentru acest sector, o măsură care este în vigoare de mai bine de 70 de ani. Asta ca răspuns la o chemare la ordine a judecătorilor constituționali privind impunerea unor reguli bugetare stricte în Germania anul acesta.\n\nConfruntată cu rezistența din partea sectorului, coaliția formată din social-democrați, verzi și liberali a dat un pas înapoi. Executivul a anunțat că va menține avantajul fiscal pentru autovehicule pentru silvicultură și agricultură, pe care plănuise să îl anuleze. De asemenea, a decis să elimine treptat avantajul fiscal pentru motorina agricolă, în loc să îl elimine dintr-o dată, „pentru a acorda întreprinderilor în cauză mai mult timp pentru a se adapta”.\n\nDoar că fermierii susțin că nu e suficient!\n\n„Prețurile la mașini, pesticide și îngrășăminte nu au crescut niciodată în aceeași măsură cu randamentul. Provocările actuale și cele din ultimii ani au venit pur și simplu prea multe simultan”, subliniază Anne-Kathrin Meister, vicepreședinte al Asociației Tineretului Rural din Germania, citată de DW.com.\n\nRezultatele unui sondaj publicat săptămâna trecută de presa germana arată că peste două treimi dintre germani, mai precis 68%, susţin protestele fermierilor împotriva planurilor guvernului de eliminare a unor subvenţii.\n\nProtestul este susţinut şi de industria transporturilor, de şoferii de camioane şi de expeditorii de mărfuri.\n\nGuvernul german este îngrijorat că protestele fermierilor ar putea fi deturnate de extremiștii de dreapta. Azi pe multe dintre tractoarele prezente la marșurile fermierilor au putut fi văzute bannere cu logo-ul partidului populist de dreapta Alternativa pentru Germania (AfD), formațiune politică situată în prezent pe locul doi în sondajele electorale.\n\nÎn plus, după cum a raportat poliția, ofițerii au descoperit că unele vehicule erau încărcate cu fecale, fapt pentru care au fost excluse de la proteste.\n\nFermierii români s-au alăturat protestului și i-au susținut pe germani pe parcursul zilelor de demonstrații începute săptămâna trecută. În România, nemulțumirile încep de la accizele pentru carburanți și de la taxele considerate ca fiind exagerate pentru folosirea mașinilor agricole, dar se concentrează și pe costurile foarte mari ale asigurărilor auto.\n\nÎncă de miercuri, 10 ianuarie, zeci de camioane au manifestat în semn de protest cu un marș lent pe străzile și străzile principalelor orașe ale României, atât în ​​capitala București, cât și în Oradea, Suceava, Bacău, Oradea, Buzău sau Constanța.\n\nZeci de tractoare și camioane s-a îndreptat spre București și continuă s-o facă și săptămâna aceasta într-o a doua încercare de a ajunge în Piața Victoriei din fața clădirii Guvernului României. În repetate rânduri, fermierii români care au blocat și circulația camioanelor la granițele cu Ucraina de la Siret și Calafat.\n\nÎntre timp, reprezentanţii transportatorilor şi ai fermierilor au mers duminică la Ministerul Finanţelor după ce sâmbătă aceştia au discutat cu oficiali din Ministerul Agriculturii şi Ministerul Transporturilor. Pentru că, în urma negocierilor, nu s-a ajuns la un acord ferm cu Guvernul, fermierii și transportatorii continuă și luni protestul.\n\nPotrivit celor implicați în aceste mișcări de stradă, discuțiile nu vizează numai problemele interne din fiecare țară, ci și viitorul agriculturii UE.",
        "label": "Germania"
    },
    {
        "title": "Se adâncește criza în traficul feroviar din Germania - GermaniaMea.ro",
        "content": "Călătorii de pe calea ferată din Germania sunt avertizați să-și ia măsuri de precauție dacă vor să ajungă la timp la destinație pentru că se vor confrunta cu noi perturbări majore ale traficului feroviar. Începând de miercuri, conductorii de tren din Germania sunt chemaţi de Sindicatul mecanicilor de locomotivă (GDL) la o grevă de şase zile - cea mai lungă de până acum - în conflictul lor cu Deutsche Bahn (DB), cu privire la salarii şi timpul de muncă, potrivit TheLocal.de\n\nGreva ar urma să înceapă miercuri la ora locală 2:00 (3:00 ora României) şi va dura până lunea viitoare la ora locală 18:00 (19:00 ora României). În ceea ce priveşte transportul feroviar de marfă, oprirea lucrului va începe încă de marţi, de la ora 17:00, a precizat GDL într-un comunicat de presă.\n\nSindicatul GDL acuză DB de o „continuare neîncetată a politicii sale de refuz şi confruntare”. Operatorul feroviar public a acuzat, la rândul său, sindicatul că ”acţionează în mod absolut iresponsabil” prin această nouă grevă.\n\nAceasta va fi a patra grevă organizată de GDL în încercarea de a obţine salarii mai mari, care să compenseze efectele inflaţiei, precum şi pentru reducerea programului săptămânal de lucru, de la 38 până la 35 de ore, fără o diminuare a salariilor. Precedenta grevă de trei zile, care a fost organizată la începutul lunii, a provocat un haos pentru mii de pasageri, în condiţiile în care 80% dintre cursele de tren pe distanţe lungi au fost anulate.\n\nÎncă un an cu performanțe slabe pentru DB\n\nPerturbările transportului de călători și de mărfuri au un cost mare pentru economia germană, aflată deja în dificultate. De parcă nu ar fi de ajuns, datele DB pe 2023 arată că, încet – încet, mitul german al punctualității pare să se spulbere. Potrivit acestora, doar 64% dintre trenurile de lungă distanță conduse de companie au ajuns la destinație la timp în 2024, ceea ce înseamnă că au ajuns la timp sau au întârziat mai puțin de șase minute, informează iamexpat.de.\n\nCifrele pentru 2023 sunt similare cu cele pentru 2022, când fiecare al treilea pasager a ajuns cu întârziere. Dar o creștere cu 10% a numărului de trenuri întârziate între 2021 și 2022 înseamnă că serviciile Deutsche Bahn sunt încă considerabil mai puțin punctuale decât acum câțiva ani. În 2017, 86% dintre pasageri soseau la destinație cu o întârziere de 15 minute sau mai puțin.\n\nTrenurile regionale nu s-au descurcat la fel de rău. Potrivit raportului DB, 91% din acestea au ajuns la destinație la timp în 2023.\n\nProblema căilor ferate degradate din rețeaua feroviară a Germaniei a fost citată drept una dintre principalele motive care au dus la înrăutățirea întârzierilor. Cu 38.000 km, rețeaua feroviară germană este cea mai lungă din Europa, dar este considerată, totodată, și foarte învechită .\n\nCum să obții banii înapoi dacă trenul are întârziere?\n\nTrenurile Deutsche Bahn sunt declarate oficial „întârziate” dacă ajung la destinație cu mai mult de 6 minute întârziere decât era planificat. Cu toate acestea, pentru ca dvs. să aveți dreptul la o rambursare a banilor pe bilet, trebuie ca trenul dvs. să aibă o întârziere mai mare. În funcție de cât de mare e întârziere, depinde câți bani veți primi înapoi.\n\nAstfel, dacă întârzierea e de 60 de minute sau mai mult, puteți primi rambursarea a 25% din costul inițial al biletului, iar dacă întârzierea e de 120 de minute sau mai mult, aveți dreptul la o rambursare de 50%.\n\nÎn situația unei greve, oricine este afectat de aceasta și nu poate sau nu vrea să-și amâne călătoria poate anula gratuit biletele și rezervările de locuri și i se rambursează întregul preț al călătoriei. Acest lucru se poate face la centrul de voiaje al DB. Pentru biletele cumpărate online, există un formular de cerere care poate fi accesat prin contul de client pe pagina de internet a Deutsche Bahn sau prin aplicația Bahn. De asemenea, mai există posibilitatea să depuneți o cerere prin poștă folosind formularul privind drepturile pasagerilor.\n\nChiar și în timpul grevei, drepturile generale ale pasagerilor se aplică în cazul întârzierilor. Clienții pot alege dacă doresc ca această compensație pentru întârziere să fie plătită sub formă de voucher sau în bani.\n\nCălătorii care au Deutschlandticket sau alte bilete de călătorie primesc, de asemenea, compensații pentru întârzierile de 60 de minute sau mai mult. Acesta este un tarif fix.\n\nÎn august 2023, Deutsche Bahn și-a înăsprit regulile cu privire la momentul în care pasagerii pot aplica rambursare. Conform noilor reguli, pasagerii care folosesc trenuri regionale pentru a călători într-o altă stație pentru a prinde un tren ICE nu vor mai putea solicita o rambursare dacă trenul regional întârzie și asta duce la pierderea trenului ICE.\n\nMai multe despre ce drepturi ai dacă un tren întârzie sau e anulat în Republica Federală, GermaniaMea.ro a detaliat AICI .",
        "label": "Germania"
    },
    {
        "title": "Germania estimează un „preț șoc” al cafelei în 2025! - GermaniaMea.ro",
        "content": "Graficele prețurilor cafelei arată îngrijorător, iar perspectivele indică faptul că acest produs va deveni curând unul de lux. Chiar zilele trecute, preţul cafelei a urcat la cel mai ridicat nivel din aproape o jumătate de secol. În timp ce cererea de cafea crește moderat de la an la an, condițiile meteorologice nefavorabile, care joacă un rol crucial, pot reduce producția anuală cu 10-20%.\n\nDistribuitorii germani avertizează că prețul cafelei măcinate ar putea crește cu cel puțin 30% în 2025, cu scumpiri și mai mari prognozate pentru cafeaua organică și de comerț.\n\nCostul cafelei a crescut cu 70% de la începutul anului 2024, potrivit New York Mercantile Exchange. Acum, distribuitorii de cafea din Germania avertizează că un șoc considerabil de preț va lovi consumatorii în 2025.\n\n„Urmează un preț șoc”, a declarat Johannes Dengler de la Dallmayr, unul dintre cei mai cunoscuți distribuitori de cafea din Germania, pentru ziarul Welt, citat de iamexpat.de. Dacă piața cafelei crude rămâne la fel de volatilă ca și în prezent, Dengler estimează că prețurile ar putea ajunge în curând la 350 de cenți per 450 g.\n\nProducătorii de cafea din Brazilia și Vietnam, cei mai mari exportatori de cafea ai Germaniei, au înregistrat recolte scăzute cu 20% în ultimii patru ani din cauza schimbărilor climatice. O cerere crescută în Asia și cele două Americi este un alt factor care contribuie la explozia prețului cafelei.\n\nÎntre timp, cifrele din 2022 de la Asociația Germană a Cafelei sugerează că germanii savurează cel mai mult sortimentul Java și beau în medie patru căni pe zi.\n\nCât va costa un pachet de cafea în 2025?\n\nÎn Germania, în prezent poți cumpăra un pachet de cafea de 500 de grame cu 5 euro, sau chiar ceva mai puțin, de la magazinele cu discount. Cu toate acestea, mărcile mai scumpe și cafeaua de la supermarketurile mai scumpe poate ajunge și până la 7 euro pentru aceeași cantitate. De fapt, cafeaua este unul dintre puținele produse mai ieftine în Elveția decât în ​​Germania.\n\nÎn 2025, un pachet de cafea de 500 de grame va crește de la 5 euro la 6,50 euro. Consumatorii se pot aștepta să plătească cu aproximativ 20 de cenți mai mult pe o ceașcă în cafenelele locale. Acest lucru ar aduce costul mediu al unui cappuccino sau al unui „Milchkaffee” german la aproximativ 4 euro pe ceașcă.\n\nProducătorii de cafea nu sunt singurii care se confruntă cu provocări. Schimbările climatice afectează, de asemenea, culturile interne și producția locală de băuturi din Germania.\n\nUn studiu din 2023 condus de Institutul de Cercetare a Schimbării Globale al Academiei Cehe de Științe a constatat că scăderea randamentului de hamei din Germania înseamnă că berea germană va deveni probabil mai scumpă și nu va avea un gust prea plăcut.\n\nCercetătorii care au efectuat studiul prevăd că producția de hamei în Europa va scădea între 4 și 15% până în 2050, cu excepția cazului în care fermierii își adaptează practicile la perioade lungi de vreme caldă și uscată.",
        "label": "Germania"
    },
    {
        "title": "Strategie sau faliment? Kaufland închide mai multe magazine în Germania - GermaniaMea.ro",
        "content": "Se anunță un an complicat pentru multe business-uri din diverse domenii, chiar și pentru nume grele. Celebrul retailer Kaufland va închide mai multe magazine din Germania la începutul acestui an, informează chip.de.\n\nDecizia vine după ce anul trecut, retailerul a mai pus lacătul pe mai multe supermarketuri din această țară. Strategie de reorganizare sau criza financiară și-a pus accentul, această veste a surprins atât clienții, cât și angajații și ridică multe întrebări.\n\nÎn 2024, trei sucursale Kaufland au fost închise definitiv în Republica Federală. În luna iunie, locațiile din Siegen (Renania de Nord-Westfalia) și Greiz (Thuringia) și-au încetat activitatea, urmate în septembrie de filiala din Bochum-Ruhrpark, situată în Renania de Nord-Westfalia. Alte două unități sunt planificate a fi închise tot în regiunea Renania de Nord-Westfalia – Recklinghausen și Dortmund Mengede – în primele luni ale acestui an, până în martie cel târziu.\n\nDecizia este „pur justificată economic și nu reprezintă o tendință generală”, au declarat oficialii pentru sursa citată, continuând: „Evaluăm fiecare locație în mod individual în ceea ce privește potențialul său de dezvoltare pe termen lung și ținând cont de condițiile contractuale de închiriere „Kaufland are oportunitatea de a discuta cu angajații despre o gamă largă de soluții personalizate pentru continuarea angajării.”\n\nClienții din Renania de Nord-Westfalia nu trebuie să-și facă griji, dau asigurări reprezentanții Schwarz Group din care face parte rețeaua de magazine Kaufland „Nu există nicio legătură între închiderile planificate. Ele au fost prevăzute încă din 2023”.\n\nDe altfel, Kaufland nu a renunțat la expansiune și în iulie 2024 compania a inaugurat două noi magazine în Renania de Nord. În plus, în noiembrie anul trecut, Oficiul Federal pentru Cartel a aprobat preluarea a patru locații suplimentare, „pentru un plus de diversitate în proximitate pentru clienți”.\n\nÎn prezent, retailerul operează peste 770 de filiale pe teritoriul Germaniei și are peste 90.000 de angajați. Astfel, compania se plasează printre cei mai importanți jucători din industria de retail din Bundesrepublik.\n\nDe asemenea, Kaufland continuă să investească serios în extinderea rețelei sale din alte țări, inclusiv în România. În 2023, retailerul german a deschis 13 noi locații pe piața românească, ajungând astfel la un total de 171 de magazine. La finele lui 2022, Kaufland a deschis magazinul cu numărul 1.500 la nivel european, situat în București.\n\nPână la finalul anului 2025, compania își propune să atingă pragul de 200 de supermarketuri în România.\n\nPotrivit Grupului Schwarz, vânzările Kaufland au crescut cu 7,8%, până la 34,2 miliarde de euro în anul financiar 2023 .",
        "label": "Germania"
    },
    {
        "title": "Germania: Neîncrederea consumatorilor alimentează îngrijorările privind recesiunea - GermaniaMea.ro",
        "content": "În ultimii ani, încrederea consumatorilor germani s-a deteriorat semnificativ, iar perspectivele economice pentru a doua jumătate a anului nu sunt nici ele prea bune.\n\nDe altfel, rezultatele studiului publicat marţi de Institutul GfK, anunță că încrederea consumatorilor din Germania ar urma să scadă în septembrie, în urma reducerii aşteptărilor privind veniturile şi disponibilitatea de a face cumpărături, informează DW.\n\nInstitutul se aşteaptă ca în septembrie indicele privind încrederea consumatorilor să scadă la -25,5 puncte, de la -24,6 puncte luna precedentă, şi sub estimările analiştilor intervievaţi de Reuters, de minus 24,3 puncte.\n\n„Şansele ca încrederea consumatorilor din Germania să se redreseze în mod sustenabil înainte de sfârșitul acestui an scad din ce în ce mai mult”, susţine Ralf Buerkl, expertul GfK. În plus, potrivit acestuia, ratele constant ridicate ale inflației împiedică orice îmbunătățire a încrederii consumatorilor.\n\nÎn condiţiile în care în următoarele luni încrederea consumatorilor va rămâne probabil la un nivel scăzut, consumul privat nu va avea o contribuţie pozitivă la dezvoltarea economică germane în acest an, ci va fi mai curând o frână pentru perspectivele de creştere, se arată în studiul GfK.\n\nUn indice peste zero indică o creştere anuală a consumului privat, în timp ce o valoare sub zero arată un declin comparativ cu perioada similară a anului precedent. Conform GfK, o modificare de un punct a indicelui corespunde unei variații anuale de 0,1% a consumului privat.\n\n„Disponibilitatea de a face cumpărături” este un indicator care reprezintă balanţa dintre răspunsurile pozitive şi cele negative la întrebarea: „Credeţi că acum e un moment bun pentru a cumpăra articole majore?”.\n\nDe precizat că sondajul a fost efectuat în perioada 3-14 august 2023.\n\nCifrele slabe ale vânzărilor în retail, o creștere a șomajului și o creștere a presiunii inflaționiste ar alimenta temerile privind o recesiune economică susținută în Germania. Guvernul de coaliție lucrează în prezent la un pachet de măsuri menite să încurajeze mai multă activitate economică, cu o reuniune a Cabinetului miercuri în această săptămână.",
        "label": "Germania"
    },
    {
        "title": "Cum au devenit românii minoritatea UE majoritară în Germania? - GermaniaMea.ro",
        "content": "Pentru mulți români, Germania este o a doua casă, ținând cont că, în mai puțin de un deceniu numărul celor de acolo aproape s-a dublat.\n\nPotrivit datelor publicate recent de Biroul Federal de Statistici al Germaniei - Destatis, românii reprezintă cea mai mare minoritate din Republica Federală care provine dintr-un stat UE. Astfel, numărul românilor din Germania a crescut în perioada 2015 – 2022, de la 450.000 la peste 883.670 de persoane, ceea ce reprezintă cea mai mare rată de creștere în rândul cetățenilor care provin din UE.\n\nÎnsă, per total, cetățenii români sunt pe locul patru ca număr, depășiți de către cetățenii turci, în număr de aproape 1,5 milioane, cei ucraineni, puțin peste 1,1 milioane și cei sirieni, în număr de peste 900.000. Românii sunt aproape la egalitate cu cetățenii polonezi care sunt doar cu puțin peste 880.000 stabilite în Germania.\n\nGermania rămâne una din țările preferate de români, după Italia, Spania și Marea Britanie, aceasta se plasează pe locul patru în preferințele românilor care caută un trai mai bun în străinătate.\n\nLocurile de muncă mai bine plătite decât în țara de origine, stabilitatea economică, oportunitățile educaționale, mediul politic și social reprezintă doar câteva dintre motivele pentru care românii emigrează. Deși nu se află printre muncitorii din Germania cu cele mai mari venituri, românii consideră că salariile de câteva mii de euro, lunar, merită, chiar dacă îi țin departe de cei dragi, de acasă.\n\n„Soțul meu mi-a propus să venim aici, nu cu gândul de a rămâne, dar iată că au trecut 4 ani și gânduri de întoarcere nu sunt prea multe. Eu sunt foarte mulțumită de sistemul de sănătate de aici, copiii mei sunt foarte bine tratați la doctor. Nu mai zic de nașteri, mama este tratată foarte bine, la fel și copilul chiar dacă poate nu știi limba”, a declarat încântată Claudia Mârți, o româncă stabilită în Germania, potrivit stirileprotv.ro.\n\nCât câștigă un român comparativ cu alt cetățean străin în Germania?\n\nPotrivit Institutului pentru Economie din Germania, există un decalaj considerabil între salariul mediu încasat de un german și cel încasat de un muncitor de altă naționalitate. Salariul mediu al angajaților germani cu normă întreagă la sfârșitul anului 2022 a fost de 3.785 de euro, cu 904 euro mai mare decât salariul mediu ale persoanelor de naționalitate străină.\n\nDintre cetățenii străini, salariile persoanelor cu cetățenie indiană sunt cu mult înaintea acestora, cu 5.227 de euro. Acest lucru se datorează faptului că mulți indieni sunt angajați în profesii academice STEM (Știință, Tehnologie, Inginerie și Matematică).\n\nMunca necalificată este domeniul în care românii sunt fruntași ca forță de muncă și au salarii lunare medii relativ scăzute - 2.444 euro (2021: 2.262 euro); mai mult decât un bulgar - 2.339 euro (2021: 2.164 euro), dar mai puțin decât un sirian - 2.519 euro (2021: 2.314 euro).\n\nUltimele date ale Ministerului Muncii de la București arată că în Germania cei mai mulți români lucrează în construcții, agricultură și în abatoare.\n\nÎn plus, potrivit Băncii Naționale a României (BNR), din Germania au venit și cei mai mulți bani în visteria statului, în primele 10 luni din 2023 - peste 900 de milioane de euro. În top urmează Marea Britanie, Italia, Spania și Statele Unite ale Americii.\n\nÎn ultimii zece ani, românii au ocupat locul doi în topul imigranților care ajung în fiecare an în Germania, fiind depășiți doar de sirieni, potrivit DW. Astfel, românii reprezintă aproximativ 7% din totalul de peste 20 de milioane de imigranți la prima sau a doua generație care trăiesc în Germania.\n\nTotodată, românii sunt primii din UE când vine vorba de dobândirea cetățeniei germane - 5.900 de conaționali au devenit și germani în 2020. Totuși, general vorbind, turcii și sirienii s-au clasat pe primele două locuri și la acest capitol.",
        "label": "Germania"
    },
    {
        "title": "Românul, desemnat „Mister Germania”, amenință cu noi crime! - GermaniaMea.ro",
        "content": "De la „Cel mai frumos bărbat al Germaniei”, românul Adrian Ursache a devenit unul considerat extrem de periculos în Bundesrepublik, care este monitorizat constant de aproximativ 80 de ofițeri de poliție, informează berliner-zeitung.de.\n\nEl a fost eliberat luni, 2 septembrie, din penitenciarul din Magdeburg, unde era închis de 7 ani pentru tentativă de omor.\n\nDar cine este Adrian Ursache, românul acum în vârstă de 49 de ani a cărui viață e demnă de o poveste de film?\n\nNăscut la Câmpulung Moldovenesc, județul Suceava, Adrian Virgil Ursache s-a stabilit în Germania în anii ’90, după ce a emigrat ca mecanic auto. Românul a devenit cunoscut în 1998, când a câștigat titlul de „Mister Germania”, după care a urmat o carieră de model. Cinci ani mai târziu, el a fost din nou pe primele pagini ale presei tabloide din Germania, după căsătoria sa cu Sandra Hoffmann, și ea o fostă „Miss Germania”.\n\nUrsache a studiat comerțul internațional și are un master în Administrarea Afacerilor. După absolvire a lucrat la diverse companii de telefonie mobilă, apoi în industria solară, ca acționar și investitor, și a fondat compania Dima Da Energie GmbH. Dar succesul în afaceri nu s-a materializat, datoriile s-au acumulat și a fost inițiată executarea silită a casei sale din Reuden, Saxonia-Anhalt.\n\nDin acel moment a intrat în atenția fiscului și a serviciilor de securitate germane. Adrian Ursache a refuzat să își plătească taxele și a fost luat în vizor de autorități.\n\nCu datorii de peste 160.000 de euro către statul german, românul a fost somat să le achite, dar a refuzat. Pe 25 august 2016, s-a încercat evacuarea lui Adrian Ursache din locuință, într-o operațiune masivă, implicând 200 de polițiști, inclusiv o echipă de operațiuni speciale (SEK).\n\nRomânul, însă, s-a opus și a tras în polițiști. Un glonț a rănit grav un ofițer în gât. Într-un final, Ursache a fost prins. Ulterior, o instanță din Leipzig l-a condamnat, în 2017, la 7 ani de închisoare pentru tentativă de omor.\n\nÎnainte cu doi ani de acest incident, românul s-a autoproclamat „rege” și a fondat propriul regat, „Königreich Ur” (Regatul Ur). Și-a declarat proprietatea stat independent și a refuzat să mai plătească taxe și impozite. Acesta este și motivul pentru care serviciile de informații l-au suspectat pe Ursache că este membru al Mişcării extremiste Reichsbürger - „Cetăţenii Reich-ului”.\n\nGermaniaMea.ro a mai scris despre această grupare și AICI , când plănuia o lovitură de stat în 2022 sau când a inițiat un complot de răpire a ministrului Sănătății Karl Lauterbach .\n\nAșa-numiți Reichbürger (cetățeni ai imperiului) tind să creadă în existența continuă a celui de-al Treilea Reich și susțin adesea că Germania modernă nu a devenit altceva decât un stat vasal american în ordinea postbelică. Ei pun la îndoială legitimitatea Republicii Federale Germania și refuză să-i respecte legile.\n\nCondamnat la 7 ani de închisoare pentru tentativă de omor, fostul „Mister Germania” s-a remarcat și în timpul procesului prin comportamentul agresiv, insultând judecătorul și concediindu-și avocatul, ceea ce a dus la evacuarea sa din sala de judecată.\n\nUrsache a fost întâmpinat la poarta închisorii de mama sa, însă eliberarea acestuia a fost supravegheată de un dispozitiv impresionant de securitate, compus din 20 de polițiști, care au fost prezenți pentru a preveni orice incident. Această măsură a fost impusă după ce Ursache a amenințat că va comite „noi crime” și că se va răzbuna pe autoritățile care l-au condamnat.\n\nPotrivit unor surse din cadrul Oficiului de Stat al Poliției Criminale (LKA), Ursache a exprimat intenții clare de răzbunare, amenințând că va comite acte de violență împotriva celor pe care îi consideră responsabili pentru pierderea proprietății sale și pentru condamnarea sa. Un fost coleg de celulă a confirmat că Ursache intenționează să recupereze prin forță casa din Reuden și să se răzbune pe actualii locatari și pe personalul judiciar implicat în cazul său.",
        "label": "Germania"
    },
    {
        "title": "Germania vrea să înăsprească regulile privind Bürgergeld - GermaniaMea.ro",
        "content": "Vești cât se poate de proaste pentru persoanele care primesc indemnizație de șomaj pe termen lung – Bürgergeld, cunoscut și sub numele de „venitul de cetățean” sau Arbeitslosengeld II. Ele se vor confrunta, în curând, cu reguli mai stricte, conform planurilor prezentate recent de guvernul de coaliție de la Berlin privind bugetul pe 2025, așa cum GermaniaMea.ro a prezentat AICI .\n\nPotrivit unui document de 31 de pagini, elaborat de social-democrați (SPD), Verzi și Liberi Democrați (FDP), planurile includ acceptarea timpilor de navetă mai lungi și introducerea mai multor sancțiuni. Mișcarea face parte dintr-o „inițiativă de creștere” menită să revitalizeze economia germană lentă.\n\nPotrivit Bild.de care citează o anchetă a deputatului AfD René Springer, 47% dintre beneficiarii Bürgergeld sunt străini și reprezintă aproximativ 15% din locuitorii Germaniei. În opinia sa, străinii ar trebui să nu mai primească prestații de cetățenie. Ar trebui să existe excepții doar pentru cei care pot dovedi că sunt angajați de cinci ani și care vorbesc bine germana.\n\nÎn 2023, Republica Federală a cheltuit 42,6 miliarde de euro pentru acest tip de indemnizație, cu 6 miliarde de euro mai mult decât în anul precedent.\n\n[Detalii despre posibilele modificări - în articolul pregătit de GermaniaMea.ro, un site pentru românii care caută de muncă în Germania .]\n\nConform planurilor, vor fi impuse sancțiuni mai dure beneficiarilor de indemnizații Bürgergeld care refuză să accepte o muncă rezonabilă, cursuri de formare sau o măsură de integrare menită să îi ajute pe șomerii de lungă durată să revină pe piața muncii, informează TheLocal.de\n\nOricine refuză munca rezonabilă „fără un motiv întemeiat” ar trebui să „ia în calcul reduceri serioase” ale beneficilor, susțin liderii coaliției. Planurile sunt ca indemnizația să fie redusă cu 30% timp de trei luni.\n\nGuvernul vrea să încurajeze mai multe vizite ale celor care sunt șomeri de mai mult de un an la jobcenter – agenția de ocupare a forței de muncă.\n\n„O legătură mai bine închegată și obligatorie între beneficiarii Bürgergeld și autorități este importantă pentru plasarea cu succes”, spune un document al Ministerului Finanțelor, care sintetizează înăsprirea planificată a indemnizației pentru cetățeni.\n\nPentru a spori succesul procesului de recrutare a oamenilor, Executivul vrea să oblige anumite persoane să meargă o dată pe lună la autorități și să se prezinte acolo. Acest lucru nu ar trebui să îi afecteze pe toți beneficiarii, ci doar pe cei care sunt „disponibili pe piața muncii în scurt timp”. Aceasta exclude, de exemplu, persoanele care trebuie să aibă grijă de copii mici sau care urmează studii ulterioare.\n\nOricine primește Bürgergeld, dar și lucrează – ceea ce e ilegal - se va confrunta cu sancțiuni mai dure dacă planurile vor fi aprobate. Pentru cei prinși în astfel de situație, jobcenter –ul va reduce indemnizația cu 30% timp de trei luni.\n\nCu toate acestea, munca nedeclarată trebuie mai întâi descoperită. Pentru a îmbunătăți verificările, guvernul dorește să impună ofițerilor de șomaj să raporteze cazurile suspecte la vamă. Vama este responsabilă pentru combaterea muncii nedeclarate.\n\nÎn momentul de față, oricine lucrează ilegal săvârșește o abatere administrativă sau o încălcare, și în funcție de amploarea infracțiunii, se poate aplica și o amendă. Oricine primește ajutor de șomaj comite și fraudă socială, care poate fi pedepsită cu închisoare sau amendă.\n\nÎn general, oamenii ar trebui să se folosească de propriile active înainte de a primi Bürgergeld de la stat. Cu toate acestea, există un anumit prag de bunuri/ active care sunt protejate, adică nu trebuie să se atingă nimeni de ele într-o perioadă de grație/de așteptare specială.\n\nCa parte a reformei Bürgergeld, coaliția a mărit activele protejate la 40.000 de euro. Se adaugă încă 15.000 euro pentru fiecare persoană suplimentară din gospodărie.\n\nConform noilor planuri, perioada de așteptare în care banii nu trebuie folosiți urmează să fie redusă de la 12 luni, cum e în prezent, la șase luni, susțin liderii coaliției conduse de Olaf Scholz. Cu toate acestea, sistemul de pensii este exclus din acest plan.\n\nCând se aplică toate acestea?\n\nCele menționate mai sus sunt propuneri din documentul - acord întocmit de cancelarul Olaf Scholz, ministrul Economiei, Robert Habeck și ministrul Finanțelor, Christian Lindner, precum și din rapoartele din presa germană care citează surse.\n\nMulte întrebări sunt încă fără răspuns și multe trebuie să fie finalizate în următoarele săptămâni și luni.\n\nSecretarul general al SPD, Kevin Kühnert, a subliniat în această săptămână că anumite aspecte ale acordului nu sunt încă pe deplin formulate. El este sceptic cu privire la impactul mare al schimbărilor la Bürgergeld. „Ipoteza că există sute de mii de leneși care beneficiază de ajutor de șomaj este incorectă din punct de vedere tehnic”, a spus Kühnert presei germane.\n\nBeate Müller-Gemmeke, de la Partidul Verzilor, consideră, de asemenea, că măsurile „nu ajută deloc la integrarea în muncă”.\n\nMinistrul Justiției, Marco Buschmann, FDP, pe de altă parte, a lăudat înăsprirea planificată a legii ca fiind „justă din punct de vedere social”.",
        "label": "Germania"
    },
    {
        "title": "Cum își sporesc unii pensionari din Germania veniturile? - GermaniaMea.ro",
        "content": "În tot acest tăvălug al neajunsurilor din viața de zi cu zi, unii pensionari din Germania se văd nevoiți să găsească soluții pentru a-și spori veniturile și așa insuficiente. Cel mai recent caz îl are în centrul atenției pe un bărbat de 82 de ani care a primit luni o pedeapsă cu suspendare pentru trafic de canabis, anunță DW.com\n\nHotărârea a fost pronunțată de tribunalul districtual din orașul Aurich din Frisia de Est, în statul german Saxonia Inferioară, din nord-vestul Republicii Federale.\n\nPensionarul, care este un fost marinar, a fost condamnat pentru că a comercializat câteva zeci de grame de marijuana în 2022 și la începutul lui 2023.\n\nInculpatul a recunoscut acuzațiile, spunând că a început să vândă drogul din cauza faptului că pensia sa de 800 de euro era insuficientă pentru a-și acoperi costurile de trai. Procurorii ceruseră instanței să impună o pedeapsă de 34 de luni de închisoare din cauza cazierului judiciar al bărbatului, care includea 24 de condamnări anterioare și o pedeapsă cu suspendare în curs.\n\nJudecătorii au respins solicitarea, cazul inculpatului, care poate fi considerat cel mai în vârstă traficant de canabis din Germania, fiind unul deosebit din cauza sărăciei și problemelor de sănătate ale acestuia.\n\n„Am ținut cont de circumstanțele în care ați făcut acest lucru”, a spus președintele din Aurich, adresându-se inculpatului.\n\nCu toate acestea, judecătorul a spus că acesta a fost „ultimul avertisment” dat bărbatului pentru a evita închisoarea.\n\nBărbatul a primit de la stat un ofițer de probațiune, iar hotărârea poate fi în continuare supusă recursului.\n\nUn alt caz care a implicat o persoană de vârsta a treia și canabisul a avut loc în 2021 când o femeie în vârstă de 91 de ani a constatat că, fără să ştie, cultiva canabis pe balconul său dintr-un centru pentru îngrijirea vârstnicilor, situat în regiunea Schwaben din sudul Germaniei. O angajată a centrului a alertat poliţia după ce a observat o plantă cu aspect suspect. Autoritățile nu au aflat cum a intrat nonagenara în posesia seminţelor.\n\nCe se întâmplă cu legalizarea canabisului recreațional?\n\nGuvernul de la Berlin continuă planurile privind legalizarea consumului de canabis în pofida îngrijorărilor legale, după ce a primit un răspuns pozitiv din partea Comisiei Europene. Coaliţia aflată la putere în Germania a fost de acord să facă posibilă distribuţia controlată a acestui drog pentru adulţi, pentru consum, în magazine speciale.\n\nDe asemenea, executivul german vizează, printre altele, reducerea criminalităţii legate de consumul şi traficul de droguri, creşterea protecţiei pentru tineri şi facilitarea accesului la produse de calitate pură.\n\nAstfel, deținerea a 25 de grame de canabis pentru plăcere va fi permisă pentru consum personal începând cu vârsta de 21 de ani, iar cultivarea hașișului va fi posibilă în cluburi sociale speciale. Acestea vor furniza membrilor lor produse de canabis din propria cultură și vor avea maximum 500 de membri.\n\nDe asemenea, fiecare persoană va avea permisiunea să cultive trei plante de canabis pe balcon sau în grădină. În acest sens un proiect de lege este așteptat încă în aprilie, fără vreo finalitate.\n\nO altă reglementare prevede ca distribuția să fie controlată pe cât posibil de stat, în ideea de a se evita criminalizarea vânzărilor.\n\nÎn momentul de față, nu este clar când legalizarea canabisului va deveni realitate în Germania!",
        "label": "Germania"
    },
    {
        "title": "Fără plata cash în autobuzele din Berlin - GermaniaMea.ro",
        "content": "O „mică revoluție” se anunță în transportul public din capitala Germaniei!\n\nDe la 1 septembrie 2024, șoferii de autobuz din Berlin nu vor mai accepta plăți în numerar, a anunțat Berliner Verkehrsbetriebe (BVG) într-un comunicat de presă.\n\nPe viitor, pasagerii vor putea achiziționa bilete numai folosind plata cu cardul bancar, fie de credit sau debit direct la șofer, dar și prin aplicații de plată digitală, cum ar fi Apple sau Google Pay. Asociația de transport a mai spus că va extinde numărul de locuri de unde pasagerii pot cumpăra bilete, incluzând magazine Lotto, Spätis, benzinării și alți retaileri.\n\nPotrivit BVG, aproximativ 99% dintre pasagerii care folosesc transportul public în Berlin se îmbarcă cu un bilet valabil deja în portofel. În medie, doar trei bilete de autobuz sunt vândute în fiecare zi pasagerilor care plătesc în numerar. Asociația a susținut că trecerea exclusiv la plățile cu cardul pentru biletele de autobuz ar aduce „o ușurare enormă pentru șoferii de autobuz din Berlin”.\n\nAvând în vedere deficitul de personal, acesta este un semn important în sprijinul angajaților, a mai anunțat BVG. Aceștia nu trebuie să se mai ocupe de numerar sau să negocieze tranzacțiile cu bani cash.\n\nO soluție mai este și cardul prepaid/reîncărcabil disponibil la centrele pentru clienți BVG și în 900 de puncte de loterie.\n\nDepartamentul pentru Mobilitate și Transport al Senatului sprijină acest demers, însă criticile vin din partea Camerei Reprezentanților de la partidele de stânga și AfD.\n\n„Sunt în continuare persoane care, din motive financiare sau de sănătate, sau din cauza vârstei, nu pot sau nu vor să plătească cu un card de debit sau cu smartphone”, avertizează politicianul de stânga specializat pe transporturi, Kristian Ronneburg. „Cei care doresc să scutească șoferii de autobuz de la manipularea numerarului ar trebui să asigure o rețea cuprinzătoare de puncte de vânzare a biletelor și aparate automate”.\n\nPoliticianul în domeniul transporturilor de la AfD, Rolf Wiedenhaupt, este și el de aceiași părere.\n\n„Prin eliminarea plăților în numerar în autobuze, sunt dezavantajați în principal persoanele în vârstă, dar și turiștii și călătorii de ocazie”, a spus el. „Este, de asemenea, un alt pas către eliminarea completă a numerarului, pe care AfD îl respinge categoric”.\n\nPlățile în numerar în autobuze trebuie să rămână o opțiune. „Dacă BVG dorește să scutească șoferii, ar trebui cel puțin să echipeze autobuzele cu automate mici de vânzare a biletelor, astfel încât pasagerii să poată plăti în continuare cu numerar”, cere Wiedenhaupt.\n\nAlții, în schimb, apreciază acest demers al BVG, dar consideră că totul vine prea din scurt.\n\n„Încă de azi, fiecărui pasager care cumpără un bilet cu numerar în autobuz ar trebui să i se aducă la cunoștință de către șofer schimbarea ce va avea loc în curând. Și mă aștept la un regulament de clemență de la 1 septembrie. O posibilă soluție ar putea fi să li se permită pasagerilor care doresc să plătească în numerar să se îmbarce și să le ofere un card prepay BVG”, susține politicianul CDU în domeniul transporturilor, Johannes Kraft.\n\nBVG a dat asigurări că își va informa pe larg pasagerii despre această schimbare în săptămânile următoare. Acest lucru se va face prin diferite panouri de afișare digitale, pe site-ul BVG.de, pe rețelele de socializare, în aplicația BVG, în autobuze și centre pentru clienți, în mass-media.\n\nDe altfel, acest lucru nu este complet nou: din cauza pandemiei de coronavirus, BVG a interzis temporar numerarul în autobuze în 2020. Cu toate acestea, această metodă de plată a fost reintrodusă la începutul anului 2023.\n\nÎn prezent, BVG are în jur de 1,2 milioane de abonați. De la introducerea biletului de 49 de euro în Germania, mulți vizitatori din Berlin au Deutschlandtiket-ul la ei. 95% dintre clienții ocazionali își cumpără biletul de la punctele de vânzare, de la automate sau prin aplicație - nu din autobuz.",
        "label": "Germania"
    },
    {
        "title": "Război în Israel: Germanii, victime ale terorii Hamas. Temerile de antisemitism cresc! - GermaniaMea.ro",
        "content": "Israelul nu este singur după atacul terorist lansat de Hamas pe 7 octombrie, este mesajul pe care l-a transmis Germania.\n\n„Singurul loc în care se poate afla Germania este alături de Israel”, a declarat cancelarul federal Olaf Scholz într-un discurs rostit, zilele trecute, în Bundestag (Parlamentul de la Berlin), pe tema atacurilor teroriste lansate de gruparea palestiniană împotriva statului evreu.\n\nScholz le-a spus parlamentarilor federali că a cerut premierului de la Tel Aviv, Benjamin Netanyahu, o listă cu necesarul Israelului pentru a-și consolida defensiva. Anterior, ministrul german al Apărării, Boris Pistorius, anunțase că Israelul a cerut Germaniei muniție pentru navele de război care participă la lupta împotriva grupării militante radicale Hamas, organizație pe care atât Uniunea Europeană cât și Statele Unite au calificat-o drept teroristă. Germania va furniza Israelului și echipament medical, a mai precizat Pistorius.\n\nDe altfel, cancelarul Olaf Scholz a vizitat marți Israelul unde avut discuții atât cu premierul Benjamin Netanyahu și cu președintele Isaac Herzog, cât și cu rudele ostaticilor germani ai Hamas care au fost duși în Fâșia Gaza.\n\nÎntre persoanele ucise de Hamas în atacul din 7 octombrie asupra Israelului se numără şi câţiva germani, a indicat miercuri Ministerul german al Afacerilor Externe, care nu a furnizat până acum un bilanţ al cetăţenilor germani morţi.\n\n„Trebuie, din păcate, să pornim de la principiul că un număr format dintr-o singură cifră de cetăţeni germani au căzut victime terorii Hamas\", adică sub 10 persoane, a declarat Christian Wagner, purtător de cuvânt al ministerului, fără a face alte precizări privind contextul decesului acestora. El a adăugat că Berlinul va confirma oficial decesele numai după ce rudele vor fi informate.\n\nSe crede că o femeie germano-israeliană, Shani Louk, în vârstă de 30 de ani, a fost răpită atunci când militanții au descins la un festival de muzică organizat în deșertul de lângă granița cu Fâșia Gaza, potrivit mamei ei.\n\nDe altfel, una din cele mai cutremurătoare imagini video din timpul atacurilor Hamas asupra Israelului a fost cea cu trupul aproape dezbrăcat al tinerei, aruncat într-o camionetă în care se află mai mulți luptători islamiști, strigând „Alahu Akbar”. Mama fetei a recunoscut-o după tatuaje și a făcut un apel disperat la islamiștii Hamas să înapoieze trupul fiicei ei.\n\nDe asemenea, o studentă de 22 de ani din Berlin, care se afla în vacanță în Israel, a fost ucisă într-un kibbutz din apropierea Gaza, a declarat familia ei și rapoartele din presă.\n\n„Încercăm să acceptăm pierderea lui Caro”, a scris sora ei, Anja Pasquesi, pe Instagram.\n\nNicio manifestare pro-Palestina nu va fi permisă în Germania\n\nOrice demonstrații sau alte manifestări de susținere și glorificare a Hamas sunt interzise și pedepsite penal în Republica Federală, a mai avertizat cancelarul german.\n\nGuvernul federal va emite un decret prin care sunt interzise organizațiile care susțin Hamas, cum este Samidoun (o rețea de solidaritate cu teroriștii Hamas aflați în închisorile din Israel), ai cărei membri au salutat sâmbătă pe străzile din Germania atacurile criminale împotriva civililor israelieni, distribuind dulciuri pe Sonnenallee, din districtul Neukölln. Organizația a scris ulterior, pe platforma de internet X, fost Twitter: „Trăiască rezistența poporului palestinian”.\n\nIeri, poliția germană a anunțat că două persoane cu cagule au aruncat cocteiluri Molotov într-o sinagogă din centrul Berlinului. Poliția a arestat un bărbat care a strigat sloganuri antisemite, transmite Reuters.\n\nCancelarul german Olaf Scholz s-a declarat indignat de atacul comis la sinagoga din Berlin.\n\n„Atacurile asupra instituţiilor evreieşti şi actele de violenţă pe străzile noastre sunt josnice şi nu pot fi tolerate. Antisemitismul nu îşi are locul în Germania!”, a transmis Scholz.\n\nPoliția a mai spus că au avut loc și miercuri noapte revolte între imigranții musulmani și poliție în cartierele Neukölln și Kreuzberg ale orașului și la poarta Brandenburg din Berlin. 65 de ofițeri au fost răniți, demonstranții sfidând interdicțiile privind astfel de adunări. Un purtător de cuvânt al poliției a declarat că 174 de persoane au fost arestate, inclusiv 65 care vor fi investigate.\n\nPotrivit cotidianului Bild, a fost emis un apel pe Telegram prin care „bărbații” erau îndemnați să „transforme Neukölln în Gaza. Ardeți totul!”.\n\nPaza a fost întărită în jurul instituţiilor evreieşti din Germania de la începerea conflictului dintre Hamas și Israel, care a inflamat opinia publică în comunităţile arabe şi evreieşti, atât în Germania, cât și în alte țări europene.",
        "label": "Germania"
    },
    {
        "title": "Ce este indemnizația de vacanță pentru familiile modeste din Germania? - GermaniaMea.ro",
        "content": "Pentru multe familii cu venituri modeste, vacanța este un pur și simplu un lux. Cele mai recente date ale Oficiului de Statistică al UE arată că jumătate din toate gospodăriile cu venituri mici din Germania nu își pot permite nici măcar o săptămână de vacanță. În cazul părinților singuri, peste 60% nu-și pot permite un concediu de o săptămână o dată pe an.\n\nCeea ce multe familii nu știu este că statul german promovează și subvenționează concediul cu familia prin oferirea unei indemnizații.\n\nTotul a pornit în 2022, când pandemia de coronavirus a fost declarată eradicată în Germania, iar familiile cu venituri mici au primit o vacanță cu copii de la stat. Până la 90% din costurile unei scurte vacanțe au fost acoperite atunci. Această finanțare nu mai există, dar există succesoarea ei - „Urlaubszuschuss für Familien”.\n\nGermaniaMea.ro – un site pentru românii care caută de muncă în Germania – îți explică despre ce este vorba...\n\nPărinții din Germania care se descurcă greu cu cheltuielile cu cei mici, pot aplica pentru noul sprijin financiar pentru vacanțe. Potrivit Ministerului Federal pentru Afaceri Sociale, noua subvenție vrea să le permită părinților, inclusiv cei singuri, să beneficieze de câteva zile de relaxare, alături de copii lor minori, informează Bild.de.\n\nBeneficiază de acest tip de finanțare cei care:\n\nE bine de știut că, în unele cazuri, inclusiv bunicii care doresc să călătorească împreună cu nepoții pot beneficia de acest sprijin, dacă îndeplinesc condițiile de eligibilitate.\n\nMulte stațiuni de petrecere a vacanței în familie sunt potrivite și pentru persoanele cu dizabilități sau persoanele care au nevoie de îngrijire.\n\n11 din 16 state federale oferă astfel de subvenții: Bavaria, Berlin, Brandenburg, Bremen, Mecklenburg-Pomerania de Vest, Saxonia Inferioară, Renania de Nord-Westfalia, Renania-Palatinat, Saarland, Saxonia și Turingia.\n\nValoarea subvențiilor publice variază de la un land la altul. Înainte de a începe organizarea vacanței, ar fi bine să verificați dacă autoritățile vă vor putea acorda o subvenție fie pentru fiecare copil, fie pentru fiecare membru al familiei. De precizat că acest lucru este posibil numai în statul federal în care familia își are reședința permanentă.\n\nPuteți afla mai multe despre diferitele cerințe în funcție de statul federal pe site-ul BAG Familien Erholung .\n\nCererile pentru aceste granturi individuale sunt, de obicei, procesate de asociațiile de asistență socială și familială la nivel local sau de stat, de oficiile locale pentru tineret, iar în unele cazuri și direct de către sponsori. Ministerele sociale sunt, de asemenea, parțial responsabile.\n\nExistă aproximativ 80 de centre de vacanță non-profit pentru familii în Germania. Familiile pot alege între cazare la mare și la munte, case de vacanță și apartamente cu și fără masă. Multe dintre oferte dispun și de un program special pentru copii, cu ateliere educative sau opțiuni de joacă atractive.\n\nFamiliile eligibile pot primi ajutor financiar pentru un sejur de 7 până la 14 nopți.\n\nCât de mari sunt subvențiile depinde de statul federal în care locuiți. În general, activitățile de vacanță sunt finanțate de la 13 euro până la 30 euro/zi de copil sau/și părinte. Cu puțin noroc, puteți economisi 50 până la 80% din costurile de vacanță.\n\nDe exemplu, o familie din Mecklenburg-Pomerania de Vest, formată din doi adulți și doi copii, poate primi o finanțare de 840 de euro pentru o săptămână.\n\nCu toate acestea, sunt foarte puține cereri depuse. Problema este că mulți oameni care au cu adevărat nevoie nu pot folosi programul.\n\nMotivul? Potrivit Arbeiterwohlfahrt (AWO) - Asociația pentru Bunăstarea Angajaților, cererile trebuie depuse înainte de data în care e stabilită vacanța, iar subvenția este plătită numai după efectuarea ei. De fapt, familiile trebuie să se descurce singure pe perioada derulării concediului cu cei mici și, ulterior, vor primi și contravaloarea cheltuielilor efectuate în vacanță.",
        "label": "Germania"
    },
    {
        "title": "Ce au căutat germanii și românii pe Google în 2024? - GermaniaMea.ro",
        "content": "2024 a fost bogat în evenimente, uneori s-a vorbit despre un an îngrijorător și confuz în Germania și mulți oameni apelau la cel mai mare motor online de căutare din lume pentru a-și completa lacunele de cunoștințe.\n\nPentru mulți utilizatori, evenimentele sportive au reprezentat un subiect de interes maxim, fapt pentru care au dominat căutările pe Google. Un alt subiect care a captat atenția multora este ciocolata Dubai, produs care a fost declarat chiar desertul anului la nivel global.\n\nCăutările anului 2024 sunt realizate pe mai multe categorii, urmărind să surprindă trenduri de căutare din Germania și alte țări în anul care tocmai se încheie. Listele cuprind căutările în „trending”/cele mai populare, căutări care au înregistrat o creștere, în perioada 1 ianuarie 2024 – 5 decembrie 2024.\n\nListele au fost create utilizând combinat mai multe servicii și instrumente care oferă o imagine detaliată asupra trendurilor de căutare la nivel global și regional. Cea mai mare parte a datelor provin din Google Trends, un serviciu public, care prezintă volumul de căutări pe diferite regiuni geografice, perioade de timp și termeni utilizați.\n\nCe alte subiecte i-a mai interesat pe nemți (dar și pe români), GermaniaMea.ro vă detaliază în rândurile următoare...\n\nGoogle a prezentat listele cu cele mai populare (în trending) căutări ale germanilor din acest an. Cu Germania găzduind Campionatele Europene de Fotbal (EURO) în 2024, nu este de mirare că a fost cel mai căutat termen în acest an. Aproximativ 2,68 milioane de oameni au urmărit meciurile din cele 10 orașe germane care au găzduit competiția de la jumătatea lunii iunie până la jumătatea lunii iulie, Spania câștigând al 4-lea titlu continental din istorie, în finala de la Berlin.\n\nCampionatul European de handbal (masculin) mai puțin cunoscut a fost al doilea termen cel mai căutat pe Google. Pe parcursul a 18 zile din luna ianuarie, șase orașe germane au găzduit turneul - câștigat de Franța - la care au participat un număr record de spectatori: 1 milion.\n\nLa fel ca restul lumii, Germania a urmărit cum cetățenii americani se pregăteau să meargă la vot pe 5 noiembrie. „Alegerile din SUA” a fost al treilea termen cel mai frecvent căutat pe Google de nemți. Știrile sportive au făcut o altă apariție pe locul al patrulea, deoarece atenția s-a îndreptat către legendarul fotbalist german Franz Beckenbauer, odată cu dispariția definitivă a acestuia, la vârsta de 78 de ani, în ianuarie. Beckenbauer a fost cunoscut la nivel internațional ca unul dintre cei mai buni jucători de fotbal din toate timpurile.\n\nÎnsă începutul unei mari veri europene a început, nu cu euro, ci cu alegerile Uniunii Europene de la începutul lunii iunie. La alegerile UE, cu cea mai mare prezență la vot de la reunificare, partidul de centru-dreapta CDU/CSU din Germania a fost marele câștigător, obținând 30% din scrutine. În ciuda protestelor în masă din ianuarie împotriva AfD și a planurilor sale de „remigrare” neacoperite, partea de extremă dreaptă a înregistrat și ea câștiguri semnificative, câștigând 15,9% din voturi.\n\nApariția aurorei boreale deasupra Germaniei în octombrie a înregistrat, de asemenea, rezultate interesante pe Google, la fel și detaliile despre protestele fermierilor împotriva eliminării scutirilor de taxe, care s-au întins de la sfârșitul anului 2023 până în 2024. Acestor subiecte li s-au alăturat cele despre grevele feroviare din martie, ciocolata din Dubai și Liam Payne, starul formației One Direction care și-a pierdut viața recent.\n\nCe întrebări au adresat germanii serviciului Google anul acesta?\n\nÎntrebările directe pe care locuitorii Germaniei le-au adresat Google au prezentat o imagine amplă a celor mai semnificative evenimente din 2024. Oamenii au vrut să găsească răspunsuri la probleme presante, întrebând „De ce fac grevă fermierii?” sau „De ce a fost dată afară Cora?”, cu referire la eliminarea fostei soții a fratelui lui Michael Schumacher, Ralf, din reality show-ul „Sunt celebru, scoate-mă de aici”\n\nO altă întrebare la categoria „De ce?” l-a vizat pe fostul ministru federal de finanțe Christian Lindner (FDP) care a fost demis la decizia cancelarului Olaf Scholz (SPD).\n\nDocumentele private au dezvăluit de atunci că Lindner „și-a planificat meticulos” plecarea pentru a doborî coaliția SPD - Verzi - FDP. O consecință a acțiunilor lui Lindner este votul de încredere acum iminent cu care se confruntă Scholz pe 16 decembrie, care i-a determinat pe mulți nemți să întrebe: „Ce este un vot de încredere?”.\n\nNu în ultimul rând, de teamă să nu se simtă prea bătrâni, unii adulții au apelat la Google pentru a înțelege limbajul adolescenților, întrebând „Ce este un Talahon?” Termenul arab a fost votat drept unul dintre cuvintele anului pentru tineret ale lui Langenscheidt .\n\nÎnsemnând inițial „vino aici”, „Talahon” a fost popularizat de tinerii din Germania din medii migrante (în special cu origini musulmane), în videoclipurile de pe platforma TikTok, și este asociat cu băieții care poartă haine de designer false, blugi skinny, genți tip borsete, adesea cu o atitudine agresivăși antisocială. Deoarece „Talahon” a fost folosit în acest mod, cuvântul este adesea asimilat drept un termen rasist.\n\nCe căutări au făcut românii pe Google?\n\nCele mai importante evenimente sportive și-au pus amprenta și pe căutările românilor pe Google în 2024. Campionatul European de Fotbal, acolo unde echipa României a ajuns până în optimile de finală ale competiției, domină această listă, iar Jocurile Olimpice, unde sportivii românii au obținut rezultate foarte bune, se regăsesc și ele în top 5.\n\nAlegerile prezidențiale, cu numele candidatului - surpriză independent Călin Georgescu, cel mai recent model iPhone, problemele medicale avute de unul dintre cei mai iubiți actori români - Florin Piersic, precum și trecerea în neființă a unor personalități au influențat căutările românilor în 2024. În top 10 a ajuns și Coldplay, formație ce a avut 2 concerte în România în această vară, care nu au fost lipsite de controverse, precum și nelipsita ciocolată Dubai. De asemenea, românii au fost interesați și de cinematografie. Pe lista celor mai populare filme în căutările pe Google în România este dominată de Dune 2.\n\nRomânii au întrebat pe Google „cum se recalculează pensia” sau au căutat diferite informații despre vot, idei de afaceri sau de cadouri, ori în ce să investească sume mici.",
        "label": "Germania"
    },
    {
        "title": "Germania: Tot mai multe femei, victime ale violenței domestice și agresiunii sexuale - GermaniaMea.ro",
        "content": "De la violență verbală la crimă sau de la depresie la sinucidere uneori drumul este foarte scurt în cazul femeilor care sunt victime ale violenței domestice sau ale agresiunilor sexuale. De ani buni, violenţa domestică este în Germania un fenomen cotidian, iar acest flagel a luat o amploare uimitoare în ultima perioadă.\n\nPotrivit celei mai recente analize a poliţiei federale (BKA), 180.715 femei au declarat că au fost victime ale violenţei domestice în cursul anului 2023, o creştere cu 5,6% faţă de anul precedent.\n\n„Faptele şi cifrele arată că ura şi violenţa împotriva femeilor sunt o problemă socială în creştere\", a declarat Michael Kretschmer, vicepreşedinte al BKA, citat de TheLocal.de.\n\n„Motorul\" creşterii violenţei împotriva femeilor l-a constituit misoginia în spațiul online, a mai menţionat Kretschmer, cu o creștere de 25% față de 2022.\n\nÎn general, femeile şi fetele au reprezentat 70,5% din totalul victimelor incidentelor raportate de violenţă domestică, potrivit poliţiei.\n\nDin păcate, un număr important de cazuri nu sunt raportate autorităţilor, în special incidentele de hărţuire digitală şi violenţa din partea partenerilor intimi, susțin anchetatorii.\n\nBKA a înregistrat şi o înmulţire a infracţiunilor cu caracter sexual. În 2023, 52.330 de femei şi fete au fost victime ale infracţiunilor sexuale - cu 6,2% mai multe decât în 2022. Potrivit cifrelor poliţiei, jumătate dintre victime aveau vârste sub 18 ani. Majoritatea suspecților (aproximativ 65%) erau cetățeni germani.\n\nKretschmer a mai subliniat că anchetatorii au observat o creştere generală în 2023 a tuturor infracţiunilor vizând în mod special femeile, inclusiv a numărului de omoruri şi tentative de omor împotriva femeilor, infracţiune denumită frecvent feminicid. În Germania, femicidul nu este clasificat ca infracțiune — autorii sunt acuzați de omucidere sau ucidere din culpă.\n\nRezumând cele de mai sus, statisticele arată că două femicide pe săptămână au loc în Berlin, iar la fiecare două zile, o femeie din Germania este ucisă de partenerul sau fostul ei partener.\n\nFemeile și fetele din Germania devin, din ce în ce mai des, victime ale agresiunilor sexuale în mijloacele de transport în comun, în special în trenuri suburbane și metrouri. De altfel, în ultimii zece ani, numărul infracțiunilor sexuale comise în transportul public numai în Berlin a crescut cu 260% (2023: 391 de infracțiuni).\n\nÎn acest context, Antje Kapek (48 de ani), purtător de cuvânt pentru transporturi al Partidului Verde din Senatul Berlinului, a venit cu o propunere, inspirată după model japonez - vagoane separate pentru pasagerii de sex feminin, informează iamexpat.de.\n\nPlanul are în vedere zone marcate explicit cu puncte de apel de urgență și supraveghere video pe peroane. Vagoanele separate vor putea fi folosite doar de femei în afara orelor de vârf - fie direct în spatele mecanicului de locomotivă, fie la capătul trenului, dacă există un al doilea mecanic care călătorește cu ele.\n\nBerlinul nu ar fi primul oraș care va introduce vagoane exclusive, Tokyo introducând această măsură la începutul anilor 2000. De asemenea, în 2016 au fost introduse vagoane numai pentru femei în trenurile regionale între Leipzig și Chemnitz, cu o reacție mixtă.\n\nAstfel de măsuri sunt considerate de unii critici drept o soluție depășită deoarece hărțuirea și agresarea sexuală este doar evitată, în loc să se elimine misoginia adânc înrădăcinată, care permite societății să accepte astfel de infracțiuni.\n\nInițial, Verzii și-au axat conceptul pe persoanele cu riscuri pentru siguranță: FLINTAs (femei, lesbiene, inter, non-binare, trans, agender). Inițiativa a pornit după ce în februarie, puțin după miezul nopții, un bărbat (33 de ani) a violat o femeie (63 de ani) în ultimul tren spre Krumme Lanke, pe linia U3. După faptă, acesta a coborât calm și a continuat călătoria cu autobuzul.",
        "label": "Germania"
    },
    {
        "title": "Revin furtunile violente în Germania! - GermaniaMea.ro",
        "content": "După ce vineri – 19 iulie – s-au atins în unele zone chiar și 35°C (poate cea mai fierbinte zi de până acum) și începutul de weekend a continuat cu temperaturi caniculare, în Germania a revenit vremea rea. În acest sens, meteorologii au emis alertă de furtuni puternice.\n\nTotul a început de duminică seara când în nordul Republicii Federale cerul a fost brăzdat de fulgere și s-a dezlănțuit un adevărat potop. Orașul Quickborn din Schleswig-Holstein a fost cel mai afectat.\n\n„Într-o scurtă perioadă de timp, numeroase străzi, pivnițe și o parcare subterană au fost inundate. A avut loc și o întrerupere generală a curentului între orele 18.30 și 21.00. Securizarea mai multor substații și stații de transformare a fost o provocare majoră,” a transmis asociația de pompieri din districtul Pinneberg.\n\nPoliția și pompierii au răspuns de mai multe ori apelurilor făcute de locuitorii din zona Hesse. Potrivit poliției, în cartierul Kassel au existat pasaje subterane inundate și copaci căzuți. În Söhrewald, un copac a căzut pe o clădire rezidențială, făcând-o nelocuibilă. Din fericire, nimeni nu a fost rănit. Lângă Fulda, A4 a fost închis timp de aproximativ două ore din cauza inundațiilor extreme în apropiere de Gerstungen în Turingia. Ca urmare, conform poliției, s-a format un ambuteiaj de patru kilometri lungime.\n\nȘi zona Renania de Nord-Westfalia a fost afectată de furtuni violente, însoţite de precipitaţii deosebit de abundente. Mai multe accidente, din care unele foarte grave, au avut loc pe A2 din cauza acvaplanării.\n\nServiciul Meteorologic din Germania (DWD) menține avertismentul privind furtunile violente cu ploi abundente și grindină și pentru zona de sud. Există o alertă roșie în 15 districte din Bavaria - Aichach-Friedberg, Augsburg, Dachau, Erding, Freising, Günzburg, Kelheim, Landshut, Mühldorf a Han, Munchen, Neuburg-Schrobenhausen, Oberallgäu, Ostallgäu, Pfaffenhofen ad Ilm, Unterallgäu.\n\nMai multe persoane în pericol din cauza fulgerelor! S-a înregistrat un deces\n\nDin nefericire, pentru un tânăr de 18 ani din Renania de Nord-Westfalia nu s-a mai putut face nimic. Acesta se afla împreună cu încă doi prieteni într-o expediție montană pe vârful Zugspitze, dar fără a fi echipați corespunzător. Pe drumul de întoarcere, tinerii au fost surprinși de o ploaie violentă cu tunete si fulgere, în urma căreia tânărul de 18 ani din Viersen a fost electrocutat. Un medic de urgență de la salvamont nu a mai putut face altceva decât să stabilească decesul. Însoțitorii tânărului au primit îngrijiri din partea serviciului de intervenție în criză.\n\nEforturile de salvare ale echipelor de salvamont din Grainau și Garmisch-Partenkirchen s-au dovedit a fi extrem de dificile, mai ales că nu a existat vreme prielnică pentru ca elicopterul de salvare să se ridice de la sol.\n\nO familie din șase membrii a fost și ea rănită de fulgere în timp ce se afla în parcul Graftwiesen din Delmenhorst, Saxonia Inferioară. Acestea au avut proasta inspirație să se adăpostească sub un copac. Un copil și un adolescent au fost resuscitați în timpul operațiunii de salvare. Toți cei șase membri ai familiei au fost transportați la spitalele din zonă, iar potrivit informațiilor de la „Bild”, trei copii ar fi în pericol de moarte.\n\nCe se întâmplă în perioada următoare?\n\nLuni după-amiaza, aversele și furtunile locale se vor deplasa spre sud-est și apoi spre est. În nord-vest cerul rămâne înnorat. Valorile maxime de temperatură vor fi cuprinse între 21 - 28 grade Celsius.\n\nMeteorologii germani avertizează că furtunile vor continua să fie zgomotoase, cu averse abundente de până la 25 l/mp într-o perioadă scurtă de timp\n\nMarți și miercuri vremea va fi neschimbată, zonele de vest și nord-vest urmând a fi cele mai afectate, cu minime de 10 - 16°C și maxime de 21 până la 24 de grade.\n\nJoi și vineri aversele se mai diminuează în nord și est, dar cerul rămâne încărcat. Temperaturile ridicate se mențin sub normalul acestei perioade. În weekend-ul 27 - 28 iulie, în nord-vest vremea va continua să fie instabilă cu averse izolate și furtuni, iar vântul va pune și el probleme. GermaniaMea.ro va reveni cu amănunte atunci.",
        "label": "Germania"
    },
    {
        "title": "Cum se pregătește Germania de o eventuală iarnă grea? - GermaniaMea.ro",
        "content": "Planurile Germaniei de a renunța treptat la cărbune către un viitor al energiei sustenabile au fost date complet peste cap de criza energiei produsă de invazia rusească în Ucraina. În ideea de a economisi cât se poate de multă energie și de a păstra depozitele de gaze la capacități optime, cu infrastructură de gaz natural lichefiat încă incipientă și energie regenerabilă insuficientă pentru nevoile sale, autoritățile de la Berlin se confruntă cu perspectiva unei ierni dificile, în acest an.\n\nÎn acest context, guvernul condus de Olaf Scholz a aprobat miercuri reactivarea termocentralelor pe cărbune păstrate în rezervă, ca o soluţie preventivă pentru iarna care vine, relatează euronews.com. Exploatarea acestora se va face pentru o perioadă limitată, dă asigurări Executivul de la Berlin într-un comunicat de presă, care mai spune că este o măsură menită să evite „blocajele în aprovizionarea cu gaz pentru sezonul de încălzire 2023-2024”.\n\nLegislaţia actualizată referitoare la folosirea unităţilor producătoare de electricitate menţinute în conservare oferă posibilitatea reactivării lor pentru o perioadă limitată de timp de la începutul lunii octombrie până cel târziu la sfârşitul lunii martie, dar cu condiţia să fie în vigoare nivelul de alertă sau de urgenţă pentru aprovizionarea cu gaz natural.\n\nMăsura de urgență decisă anul trecut va fi prelungită pentru iarna viitoare, menținând la dispoziție aproximativ 1,9 GW de capacitate de lignit - adăugându-se celor 45 GW de centrale electrice pe cărbune existente în Germania, potrivit unei deciziei a guvernului.\n\nTot el dă asigurări că „obiectivul finalizării renunţării progresive la cărbune în mod ideal până în anul 2030 nu va fi afectat, la fel nici obiectivele climatice”.\n\n„Rezerva de aprovizionare va fi reactivată pentru a economisi gazul în producţia de electricitate şi evitarea, astfel, a blocajelor în aprovizionarea cu gaz pentru sezonul de încălzire 2023-2024”, se mai arată în comunicat.\n\nEconomiile de gaze sunt estimate între 3,9 TWh și 5,6 TWh, menținând prețurile la energie electrică în scădere cu un interval de 0,4 EUR pe megawat-oră (MWh) până la 2,8 EUR pe MWh.\n\nTermocentralele în cauză funcționează pe lignit - cunoscut drept cel mai mare poluator - ,iar impactul lor asupra climei este semnificativ.\n\nGuvernul a anunțat că se va strădui să evalueze emisiile suplimentare de carbon cauzate de menținerea centralelor pe cărbune în stand-by, care se estimează că vor varia între 2,5 și 5,6 tone de CO2.\n\nPână acum, datele susțin această afirmație. În al treilea trimestru al anului 2023, țara a produs cea mai mică cantitate de energie din toate timpurile prin arderea cărbunelui – doar 22,2 TWh. În urmă cu opt ani, această cifră era peste 60 TWh.",
        "label": "Germania"
    },
    {
        "title": "Român, judecat pentru crimă în Germania! „Nu credeam că va muri!” - GermaniaMea.ro",
        "content": "La începutul lunii august 2023, un bărbat din Germania a fost jefuit și rănit mortal în timp ce se întorcea acasă. Presupusul făptuitor ar fi un român, de 33 de ani. Acesta este acum judecat de tribunalul regional Düsseldorf, unde este acuzat de tâlhărie soldată cu moartea, informează t-online.de.\n\nVictima este un bărbat de 77 de ani, care în ziua crimei, vizitase o expoziție din Bonn cu un prieten. Acesta din urmă l-a condus acasă înapoi seara târziu. Când a coborât din mașină la o benzinărie din Zooviertel, seniorul i-a dat prietenului său zece euro drept mulțumire. Acesta a și fost gestul care i-a atras atenția românului aflat în acel moment în zonă. Astfel că l-a urmărit pe vârstnic până acasă, lucru pe care l-a mărturisit în timpul procesului care a început zilele trecute.\n\nGermanul l-a observat pe străin la ușa din fața blocului în care locuia și l-a alungat, împingându-l. Doar că asta l-a iritat pe român și a reacționat lovindu-l.\n\nVictima a căzut pe scările de la subsol, s-a lovit la ceafă și a rămas grav rănită. Apoi se spune că inculpatul i-ar fi sustras ceasul, portofelul și telefonul mobil.\n\n„S-a ridicat în josul scărilor, nu credeam că va muri”, a explicat românul.\n\nÎn ciuda fracturii craniului, bărbatul de 77 de ani a reușit să se târască până la lift ca sa ajungă la apartamentul său de la etajul doi. Mai târziu, când soția lui l-a găsit, bătrânul era în stare de inconștiență. Patru zile mai târziu, germanul a murit la spital din cauza leziunilor la cap.\n\nLa doar o săptămână de la crimă a devenit clar că bărbatul de 77 de ani nu căzuse pur și simplu, ci fusese atacat. Soția a observat că-i lipsesc anumite bunuri. Autopsia a confirmat suspiciunea\n\nTotul poate ar fi trecut neobservat, dacă anchetatorii n-ar fi luat la verificat imaginile surprinse de camere de supraveghere de la benzinărie și de la un magazin din apropiere.\n\nPotrivit parchetului, acestea arată cum inculpatul l-a urmărit pe vârstnic de la benzinărie în jurul orei 23 și s-a întors doar câteva minute mai târziu.\n\nȘase zile de audieri sunt programate pentru proces până pe 21 martie.",
        "label": "Germania"
    },
    {
        "title": "Tot ce se schimbă în Germania, în noiembrie 2024! - GermaniaMea.ro",
        "content": "Noiembrie nu e doar o lună bogată de toamnă, ci „bogată” și în schimbări care influențează pe deplin viața celor care locuiesc în Germania.\n\nLuna următoare e, în mod cert, o împletire armonioasă de nou și tradițional: de la simplificarea birocrației și noua lege a autodeterminării, la sărbători pline de însemnătate, dar și nelipsitele târguri de Crăciun și carnavaluri.\n\nSunt și norocoși care se vor bucura de salarii mai mari, la fix pentru Black Friday sau sărbători de iarnă.\n\nNoutățile nu se opresc aici! Mai multe despre modificările din Republica Federală ce au loc în noiembrie și de care e bine să știți, în articolul pregătit de GermaniaMea.ro - un site pentru românii care caută de muncă în Germania .\n\nCărțile de identitate și permisele de ședere se predau prin poștă\n\nDe la începutul lunii noiembrie va intra în vigoare o nouă lege care va permite solicitanților de cărți de identitate și permise de ședere electronice să-și primească documentele prin poștă.\n\nÎn prezent, actele de identitate oficiale și permisele de ședere trebuie ridicate personal de la un birou local de imigrare din cadrul Bürgeramt , în urma unei programări care e obligatorii. Pe viitor, solicitanții vor putea plăti o taxă poștală modică și vor putea primi noile documente la ușă.\n\nDar, în timp ce cadrul legal se schimbă luna viitoare, Ministerul de Interne spune că încă mai are nevoie de timp pentru a implementa modificările, astfel încât permisele de ședere livrate prin poștă nu vor deveni realitate până la începutul lui 2025.\n\nO altă modificare esențială din noiembrie este că scrisoarea care conține codul PIN pe care oamenii o primesc cu o nouă carte de identitate sau noul permis de ședere, poate fi ridicată direct, fără a mai fi trimisă prin poștă.\n\nToate aceste modificări sunt menite să ușureze sarcinile birocratice și să accelereze procesul de solicitare și primire a acestor documente esențiale.\n\nNoiembrie este o lună cu mare însemnătate în calendarul creștin din Germania, începând cu Ziua Tuturor Sfinților marcată pe data de 1, urmată de Ziua Tuturor Sufletelor pe 2 și culminând cu sărbătoarea protestantă a Duminicii Morților pe 24, unde credincioșii petrec timp gândindu-se la cei răposați.\n\nÎn mijlocul tuturor acestor evenimente este Ziua Sf. Martin, când copiii din multe părți ale Germaniei sărbătoresc ieșind în stradă cu felinare mici făcute în casă. Ziua Sf. Martin sau Martinstag marcată pe 11 noiembrie face referire la Martin de Tours, un soldat roman care a devenit misionar, dedicându-și viața ajutorării săracilor. În Germania, în fiecare an școlile și organizațiile de caritate organizează evenimente care evidențiază valorile reprezentate de Sf. Martin, încurajând oamenii să-și ajute semenii mai puțin norocoși\n\nDacă locuiți în Saxonia, veți avea norocul să aveți o zi liberă pentru Buß- und Betttag sau Ziua Rugăciunii și Pocăinței: o altă sărbătoare protestantă care cade miercuri în acest an, pe 20 noiembrie.\n\nData de 17 noiembrie marchează, de asemenea, Volkstrauertag în Germania sau Ziua de doliu a poporului, prin care cei care au murit în război și victimele opresiunii violente sunt comemorați. Aceasta nu este o sărbătoare publică, ci una „tăcută”, ceea ce înseamnă că multe landuri impun interdicții de dans și vor arbora steaguri în bernă.\n\nPe 11 noiembrie, la ora 11:11, orașe precum Köln și Düsseldorf vor marca deschiderea oficială a sezonului de carnaval, care durează până în februarie.\n\nÎn Köln, acest lucru înseamnă, de obicei, că mii de petrecăreți se îngrămădesc în inima orașului Altstadt dimineața pentru a sărbători, în timp ce Düsseldorf va marca această ocazie importantă cu trezirea lui Hoppeditz, un clovn fictiv care deschide sezonul de carnaval în fiecare an în capitala Renania de Nord-Westfalia.\n\nÎntr-un pas major pentru persoanele trans, intergen și non-binare, în curând va fi mult mai ușor să-și schimbe legal prenumele și genul în registrele oficiale din Germania.\n\nLegea pentru autodeterminarea identității de gen, care intră în vigoare în noiembrie, va permite oamenilor să solicite pur și simplu modificările printr-o declarație semnată, fără a avea nevoie de consultații medicale sau hotărâri judecătorești.\n\nNoul sistem este în vigoare din august, dar primele modificări ale registrului vor începe abia luna viitoare, deoarece se aplică o perioadă de așteptare de trei luni. Potrivit Bild.de, aproximativ 6.000 de persoane au trimis deja declarații.\n\nPe 1 noiembrie, aproximativ 60.000 de angajați ai băncilor publice își vor vedea câștigurile crescând datorită unui nou contract colectiv negociat de sindicatul de servicii Verdi.\n\nAcordul se aplică lucrătorilor din 63 de instituții bancare din Germania. Acesta prevede o creștere a salariului de 11,5% în trei etape.\n\nÎncepând din noiembrie, iubitorii de film din Germania vor putea rezerva câte bilete de cinema doresc pentru 12,50 euro pe lună cu aplicația Cinfinity. Deși multe lanțuri de cinematografe din Germania oferă abonamente nelimitate, modelul Cinfinity nu este limitat la nicio denumire anume de sală de spectacole destinat proiectării filmelor, ceea ce înseamnă că abonații pot rezerva bilete la orice cinematograf participant.\n\nMomentan, nu este clar câte dintre aceste parteneriate le-a asigurat start-up-ul în Germania, dar este posibil să fie disponibile mai multe informații la lansarea serviciului.\n\nPe 1 noiembrie, premierul de stat al Saarland, Anke Rehlinger (SPD) va prelua rolul Manuelei Schwesig (SPD), premierul de stat al Mecklenburg-Pomerania de Vest.\n\nBundesrat este organul constituțional al Germaniei și este compus din reprezentații guvernelor celor 16 landuri ale Bundesrepublik și este responsabil pentru modificarea și aprobarea legislației care să fie în bunul interes al statelor federale.\n\nÎn Germania, președintele Bundesrat-ului este considerat al patrulea cel mai înalt oficial din țară, după cancelar, președinte și președintele Bundestag-ului.\n\nO nouă modificare a reglementărilor privind dronele va intra în vigoare în noiembrie, cu scopul de a identifica și salva animalele sălbatice.\n\nAdesea, cerbii și alte animale care se adăpostesc în iarba înaltă sau pe terenurile agricole riscă să fie ucise sau rănite de mașinile de cosit.\n\nUnii fermieri folosesc deja drone cu termo-viziune pentru a detecta animalele înainte de a începe cositul, dar conform regulilor actuale, acestea sunt permise doar la mai mult de 150 de metri distanță de zonele rezidențiale, industriale sau comerciale. Aceasta va fi acum redusă la doar 10 metri.\n\nMulți germani ar putea fi încă suspicioși în ceea ce privește evenimentul anual al consumismului, împrumutat din Statele Unite ale Americii, dar în ultimii ani, Vinerea Neagră a câștigat masiv adepți pe această parte a Atlanticului.\n\nPe 29 noiembrie - ultima vineri a lunii - retailerii urmează să își reducă drastic prețurile și să ofere o serie de oferte speciale pentru ca cei interesați să le obțină la timp pentru Crăciun. Deși nu toate chilipirurile sunt atât de grozave pe cât par, poate fi o ocazie bună de a face câteva cumpărături care vor deveni cadouri, la timp pentru sezonul sărbătorilor de iarnă.\n\nCyber ​​​​Monday, când electronicele de larg consum sunt puse în vânzare, va urma anul acesta pe 2 decembrie.\n\nProprietarii de afaceri mici din Germania urmează să primească un nou număr de identificare din noiembrie, cunoscut sub numele de Wirtschaftsidentisierungsnummber , sau numărul de identificare al afacerii.\n\nNoul număr de identificare va fi eliberat automat persoanelor care desfășoară activități independente care plătesc TVA în Germania, precum și așa-numiților mici întreprinzători și este conceput pentru a face comunicarea cu biroul fiscal mai lină.\n\nCei care nu primesc noul număr de identificare până la sfârșitul lunii noiembrie nu ar trebui să se îngrijoreze: furnizarea numărului de identificare nu este în prezent obligatorie. De altfel, Ministerul de Finanțe estimează că acest proces se va întinde până în 2026.\n\nDacă asigurarea dvs. de mașină urmează a fi reînnoită la 1 ianuarie 2025, aveți timp până pe 30 noiembrie pentru a trece la un furnizor mai ieftin pentru anul viitor.\n\nCu toate acestea, dacă asigurătorul dvs. actual majorează primele pentru anul viitor, veți avea puțin timp suplimentar. Conform regulilor speciale de anulare, clienții au la dispoziție o lună pentru a anula din momentul în care primesc notificarea cu privire la creșterea prețului.\n\nPotrivit asociației șoferilor ADAC, proprietarii de mașini ar trebui să ia în considerare nu doar prețul asigurării lor, ci și nivelul de acoperire, atunci când schimbă furnizorul.\n\nS-ar putea să vi se pară că toamna e abia la început, dar și sezonul sărbătorilor de iarnă bat la ușă, așa că să nu fiți surprinși de mirosul de vin fiert și nuci caramelizate. E semn că există o piață de Crăciun din apropiere.\n\nAnul acesta, unele piețe de Crăciun - cum ar fi Potsdamer Platz din Berlin - se deschid încă de la 1 noiembrie, în timp ce multe altele se deschid aproape de începutul Adventului în ultima săptămână a lunii.",
        "label": "Germania"
    },
    {
        "title": "Germania: Incidente grave în plin EURO 2024! Zi cu emoții pentru România - GermaniaMea.ro",
        "content": "„Nicio zi fără atacuri sângeroase în Germania”, titra presa germană încă dinainte de debutul EURO 2024, când în Republica Federală astfel de incidente apăreau la tot pasul.\n\nAcum, de când a început marele eveniment fotbalistic, manifestarea unor astfel situații s-a acutizat, iar securitatea e la cote maxime. Și în loc să se bucure de spectacolul sportiv, locuitorii și turiștii sosiți în cea mai puternică țară din Europa, stau cu teamă pentru viața lor.\n\nUn bărbat a atacat vineri mai multe persoane la o petrecere privată pentru a marca deschiderea turneului de fotbal Euro 2024 în statul Saxonia-Anhalt, din estul Germaniei, relatează DW.com.\n\nAtacatorul, un afgan de 27 de ani, ar fi atacat mai întâi „cu un obiect asemănător cu un cuţit, un alt cetăţean afgan de 23 de ani într-o clădire din Wolmirstedt, din motive încă necunoscute\", a informat poliţia.\n\nLa scurt timp după ora 21:00, presupusul atacator a intrat apoi pe o proprietate privată şi a atacat alte trei persoane, rănind grav o femeie de 50 de ani şi un bărbat de 75 de ani şi, ceva mai uşor, un bărbat de 56 de ani. Toate cele trei persoane sunt de naţionalitate germană.\n\nDupă ce a fugit, „atacatorul ar fi atacat apoi reprezentanţi ai serviciilor de urgenţă cu un obiect contondent, motiv pentru care doi poliţişti au făcut uz de arma de foc din dotare\", au explicat poliţişti locali,\n\n„Pe moment, nu există nicio dovadă a vreunui act cu motivaţie religioasă sau orice altă motivaţie\", au specificat anchetatorii.\n\nUn alt incident major la care oamenii legii au intervenit în forță a avut loc duminică în jurul orei locale 12:30, în Hamburg. Un bărbat pătruns în fan-zone și a amenințat trecătorii pe Silbersackstrasse din St. Pauli cu un pinion, deși, inițial, presa vorbea de un topor. Totul a avut loc înainte de a se disputa meciul Polonia - Olanda. Acesta amenința polițiștii și cu un dispozitiv incendiar, respectiv un cocktail Molotov, pe care îl avea ascuns într-un rucsac.\n\nPolițiștii l-au imobilizat și l-au oprit înainte de a produce o tragedie. Inițial s-a scris că bărbatul a fost împușcat mortal, însă noile informații sunt că atacatorul este în spital, iar viața lui nu e pusă în pericol.\n\nPotrivit Bild.de, atacatorul este un cetățean german în vârstă de 39 de ani din Buchholz (un oraș situat la aproximativ 25 km sud-vest de Hamburg), care ar avea probleme psihice.\n\nCampionatul European de Fotbal UEFA 2024, organizat în Germania, până pe 14 iulie, se desfăşoară în condiţii de înaltă securitate. Teama de un eventual atac terorist la Europeanul de fotbal a crescut, mai ales după atentatul din martie de la o sală de concerte din Moscova, revendicat de o grupare din cadrul așa-numitului Stat Islamic. Doar că fan zone-urile, înființate în toate orașele care găzduiesc meciuri, reprezintă o provocare și mai mare, pentru că ele atrag mulțimi și mai greu de gestionat.\n\nMeciul România – Ucraina, mai mult decât un joc de fotbal\n\nAzi debutează și naționala României cu primul său meci la EURO 2024, contra Ucrainei. Partida are loc pe ultramodernul stadion Allianz Arena, din Munchen. Se estimează că 30.000 de români vor fi în tribune. După o absență de opt ani, România revine pe scena fotbalului european, stârnind un val de entuziasm și speranță în rândul fanilor.\n\nPe de altă parte, selecţionerul echipei Ucrainei, Serhi Rebrov, a declarat, duminică, într-o conferinţă de presă, că meciul cu România este unul „încărcat de emoţii” şi mai mult decât un meci de fotbal, pentru o ţară aflată în război din 2022.\n\nÎn altă ordine de idei, celebrul cântăreț britanic Rod Stewart a fost fluierat copios în Germania, la un concert, în timp ce făcea o demonstrație de susținere pentru Ucraina. Incidentul s-a petrecut la Leipzig, zeci de mii de nemți condamnând sprijinul artistului pentru poporul ucrainean.",
        "label": "Germania"
    },
    {
        "title": "Germania: Când se pregătește următoarea grevă majoră din transport? - GermaniaMea.ro",
        "content": "Milioane de oameni care fac naveta la muncă şi călătorii trebuie să se aştepte în perioada următoare la o paralizare a transportului feroviar în Germania. Compania feroviară germană Deutsche Bahn (DB) amenință cu noi proteste la nivel național, de data aceasta lansate de Uniunea Germană a Mecanicilor de Locomotivă (GDL), anunță DW.com.\n\nDin această cauză, grevele pe tot parcursul sezonului de Crăciun în Germania par tot mai sigure, ceea ce înseamnă că circulația trenurilor de lungă distanță ar putea fi serios perturbată, a afirmat liderul GDL, Claus Weselsky.\n\nMai mult, se dorește ca membrii sindicatului să voteze rapid grevele pe termen nedeterminat și să nu se piardă prea mult timp cu grevele de avertizare. Pe măsură ce un acord de pace industrială între GDL și Deutsche Bahn se încheie, sindicatul reintră în negocieri salariale cu furnizorul de transport feroviar la nivel național. „Nu vreau să le exclud [ n. red. grevele ]”, a spus Weselsky pentru sursa citată.\n\nÎn replică, Martin Seiler, directorul de resurse umane din cadrul Deutsche Bahn, a cerut un acord de 14 zile în perioada Crăciunului, dar ceea ce se întâmplă depinde de modul în care urmează să se desfășoare negocierile viitoare. Oricum, șeful de sindicat a respins un așa-numit armistițiu de Crăciun, așa cum au propus liderii companiei de feroviare de stat.\n\n„Cel mai bun mod de a avea liniște sufletească de Crăciun ar fi dacă Seiler ar negocia rapid acum. Mai avem două luni până la Crăciun. De DB va depinde dacă va exista o dispută industrială pe termen lung. Până acum, grupul a încercat să amâne negocierile. Sindicatul era pregătit pentru discuții în toamnă”, a declarat Claus Weselsky.\n\nContractul colectiv dintre Deutsche Bahn și GDL s-a încheiat pe 31 octombrie. Prima rundă de negocieri este programată pentru joia viitoare, 9 noiembrie. Sindicatul și-a prezentat deja revendicările în numele celor 10.000 de angajați.\n\nÎn noua rundă de negocieri colective, GDL solicită o săptămână de lucru de 35 de ore (de la 38) pentru lucrătorii în schimburi, fără o reducere a salariilor.\n\nDe asemenea, se solicită și o creștere a salariului cu 555 de euro pe lună pentru toți angajații și o primă unică de inflație fără taxe de 3.000 de euro. Sindicatul ar dori ca noul contract colectiv să fie valabil maximum douăsprezece luni.\n\n„Nimic, absolut nimic, nu poate îndeplini asta”, a spus directorul HR al DB Seiler. Luate împreună, volumul cererilor corespunde unei creșteri salariale de peste 50%. Numai din cauza reducerii orelor de lucru, compania ar trebui să angajeze 10.000 de angajați suplimentari, susține reprezentantul DB. Potrivit acestuia, „situația critică de pe piața muncii nu permite asta”.\n\nWeselsky a spus că propunerea de reducere a orelor de lucru de la 38 la 35 pe săptămână ar fi în centrul a ceea ce se așteaptă să fie discuții „intense”, adăugând că refuzul companiei DB de a fi deschisă înainte de începerea discuțiilor înseamnă că o „spirală conflictuală” ar putea continua.\n\nPrecedenta grevă de amploare în transporturile din Germania a avut loc în luna martie a acestui an când transportul feroviar, aproape toate aeroporturile, căile navigabile şi porturile republicii federale, dar şi serviciile de autostradă au fost paralizate. De altfel, a fost descrisă drept cea mai mare grevă din Germania, din ultimii 30 de ani.",
        "label": "Germania"
    },
    {
        "title": "Germania: 10 evenimente de neratat în septembrie - GermaniaMea.ro",
        "content": "Luna septembrie marchează începutul unei toamne bogate în evenimente în acest an, în Germania. De la târguri și degustări de vinuri, până la festivaluri și un eveniment sportiv de renume mondial, cu siguranță nu vă veți plictisi.\n\nAl doilea cel mai mare festival din Bavaria (după Oktoberfest) este un super-eveniment pentru familii. Printre atracțiile de la Festivalul Folk de Toamnă se numără Petersburg Sled Ride, Hollywood Family Scooter și ture palpitante în Wild Mouse XXL și Roll Over cu efecte pirotehnice. Programul include un spectacol de Samba, un teatru Punch și Judy, o paradă de mașini de epocă și Noaptea celor O Mie de Lumini – un spectacol uriaș de artificii deasupra Dozen Pond.\n\nPentru tinerii aflați în căutarea unui loc de muncă, există un eveniment unic de întâlniri rapide pentru în roata Ferris, unde angajatorii importanți din regiune încearcă să-și ocupe posturile de ucenicie.\n\nPiața anuală de vin Rheingau va avea loc pe Fressgass, o arteră comercială de lux din centrul orașului Frankfurt, anul acesta - revenind la formatul obișnuit după două versiuni alternative.\n\nDe-a lungul anilor, festivalul, care prezintă vinuri regionale rafinate, s-a transformat dintr-o bijuterie ascunsă într-unul dintre cele mai îndrăgite evenimente din Frankfurt, atrăgând până la 250.000 de vizitatori.\n\nPeste 600 de vinuri pot fi degustate la standurile a aproximativ 30 de vinificatori participanți în acest an, iar numeroasele tarabe cu alimente din districtul Fressgass oferă vizitatorilor o selecție de gustări tradiționale și internaționale.\n\nDippemess este unul dintre cele mai mari și mai vechi festivaluri populare din regiune, cunoscut pentru atmosfera sa plină de viață cu spectacole, carusele colorate, plimbări tradiționale, jocuri și standuri cu mâncare.\n\nTârgul este destinat vizitatorilor de toate vârstele.\n\nMulte monumente din Köln nu sunt de obicei accesibile publicului, sau doar parțial. Dar acest lucru se schimbă în fiecare an când are loc Ziua monumentelor deschise. Anul acesta, pe 9 și 10 septembrie, peste 150 de locații vor oferi peste 500 de evenimente legate de monumentele orașului. Timp de 48 de ore vor fi deschise publicului clădiri publice, mici monumente ascunse, arhitectura industriala, spatii verzi, biserici, capelele satelor, structuri vechi de secole.\n\nPentru prima dată, Jocurile Invictus – fondate de prințul britanic Harry pentru veteranii care au fost afectați fizic și/sau psihic de război, vor avea loc în Germania.\n\nJocurile vor avea loc pe Merkur-Spiel-Arena și în parcul sportiv din Düsseldorf, două locații care vor găzdui 10.500 de sportivi din până la 23 de națiuni concurând unul împotriva celuilalt în 10 sporturi diferite, inclusiv atletism, înot, ciclism, powerlifting, tir cu arcul și canotaj.\n\n„Satul Invictus” oferă, de asemenea, un program divers de activități culturale și sociale pentru sportivi și vizitatori. Biletele pentru evenimentele sportive sunt gratuite.\n\nFestivalul „Rinul în flăcări” este sărbătorit de cinci ori pe an de-a lungul râului Rin, cu castele iluminate, procesiuni cu bărci decorate colorat, numeroase festivități de-a lungul malurilor și focuri de artificii impresionante.\n\nEdițiile din septembrie vor avea loc în orașele Oberwesel și St. Goar, iar vizitatorii se pot bucura de o plimbare pe o navă iluminată, trecând pe lângă legendara stâncă Loreley și castelele Rheinfels și Katz. Pe lângă artificii, vă veți putea bucura și de o priveliște frumoasă asupra țărmurilor iluminate ale Rinului.\n\nSăptămâna Artei din Berlin este o sărbătoare anuală, de o săptămână, a artei contemporane în capitala Germaniei. Evenimentul oferă o gamă variată de expoziții, târguri de artă, spectacole și dezbateri.\n\nPrezentând atât artiști consacrați, cât și cei emergenți din discipline precum pictura, sculptura, fotografia și arta video, este o ocazie perfectă pentru artiști, curatori, colecționari și entuziaști de a interacționa cu scena artistică plină de viață din Berlin.\n\nUn număr de instituții de artă contemporană din Berlin folosesc, de asemenea, oportunitatea de a colabora cu mulți artiști și galerii pentru o serie de evenimente, promovând orașul ca loc pentru celebrarea artei.\n\nÎn ciuda numelui său, Oktoberfest începe de fapt la sfârșitul lunii septembrie și durează până în primul weekend din octombrie.\n\nÎn cazul în care nu știai, este cel mai mare festival al berii din lume, care are loc în fiecare an în capitala bavareză Munchen.\n\nDupă ce a fost anulat în 2020 și 2021 din cauza pandemiei, Oktoberfest - numit și Wiesn - a atras 5,7 milioane de vizitatori care au consumat 5,6 milioane de litri de bere anul trecut și se așteaptă ca și anul acesta să fie supra-populat.\n\nPe lângă bere, festivalul include și atracții precum caruselul „Krinoline” din anii 1920 și muzică live veche, dansuri, parade, cabine de aruncare și tragere.\n\nFestivalul Reeperbahn este un eveniment anual de muzică și artă organizat în Hamburg, care are loc în cartierul St. Pauli al orașului, cunoscut pentru viața de noapte antrenantă.\n\nFestivalul prezintă o gamă diversă de reprezentații muzicale care acoperă diverse genuri, inclusiv indie, electronic, rock și pop, oferind, de asemenea, expoziții de artă, ateliere și discuții.\n\nRenumit pentru accentul pe care îl pune pe talentele emergente, festivalul servește drept platformă atât pentru artiștii consacrați, cât și pentru cei în curs de dezvoltare, pentru a cânta pe numeroase scene din zonă, atrăgând pasionați de muzică și profesioniști din industrie din întreaga lume.\n\nCannstatter Volksfest, cunoscut sub numele de Wasen, este numit după locația sa din parcul Neckar din cartierul Bad Cannstatt din Stuttgart. Pe o suprafață de aproximativ 25 de hectare, festivalul prezintă o multitudine de târguri, Wasen câștigându-și reputația de cel mai mare târg din Europa.\n\nÎn timpul paradei festivalului din prima duminică a evenimentului, vagoane de bere decorate minuțios, grupuri tradiționale și trupe de muzică din întreaga regiune mărșăluiesc pe străzile istorice din Bad Cannstatt pentru a ajunge la Wasen.",
        "label": "Germania"
    },
    {
        "title": "Problemele de sănătate mintală iau amploare în Germania - GermaniaMea.ro",
        "content": "Numărul angajaţilor care au solicitat zile de concediu medical pentru probleme de sănătate mintală a crescut brusc în primele șase luni ale anului 2024, potrivit noilor cifre de la DAK, una dintre cele mai mari companii nemțești din domeniul serviciilor medicale, informează iamexpat.de.\n\nDe altfel, DAK a descris fenomenul ca fiind „îngrijorător” - numărul zilelor de concediu medical luate din cauza problemelor de sănătate mintală, cum ar fi depresia sau anxietatea, a crescut la un nivel record. Iar acest tip de concediu medical este asociat cu perioade mult mai lungi de absență.\n\nÎn cele șase luni din ianuarie până în iunie 2024, angajații care lucrează în Germania și-au luat cu 14,3% mai multe zile libere din cauza plângerilor privind problemele de sănătate mintală comparativ cu aceeași perioadă a anului trecut.\n\nÎn general, în prima jumătate a acestui an, au fost luate 182 de zile la 100 de angajați din motive precum depresia, anxietatea și alte probleme de sănătate mintală. În prima jumătate a anului 2023, au fost 159 de zile la 100 de angajați. DAK a adăugat că problemele de sănătate mintală sunt acum cauza principală a 21% din cererile de concediu medical pentru femei și 14,5% din cererile pentru bărbați.\n\nPotrivit cifrelor DAK, rata generală a îmbolnăvirilor a crescut la un nivel record de 5,7% în primele șase luni ale anului. Aceasta înseamnă că, în medie, 57 din 1.000 de angajați au fost în concediu medical în fiecare zi, din ianuarie până în iunie. Cifra este în creștere de la 5,5% în prima jumătate a anului 2023, care era deja cel mai înalt nivel înregistrat în ultimii 10 ani.\n\nDAK a spus că fiecare persoană acoperită de casa de asigurări de sănătate a luat în medie 10 zile de concediu medical în primele șase luni ale anului, iar jumătate angajați au fost în concediu medical cel puțin o dată între ianuarie și iunie.\n\n„Creșterea continuă a zilelor libere din cauza bolilor mintale este îngrijorătoare”, a declarat directorul general al DAK, Andreas Storm, într-un comunicat de presă.\n\n„Angajații din Germania sunt încă sub presiune în aceste vremuri de război și criză, ceea ce se reflectă și în numărul de zile de concediu medical. Angajatorii ar trebui să se concentreze pe stres și pe posibilele tensiuni și să acorde mai multă atenție problemelor legate de sănătatea mintală a forței de muncă și posibilelor oferte de ajutor.”\n\nCea mai răspândită afecţiune mintală diagnosticată este depresia, urmată de aşa-numitele tulburări de adaptare, care pot apărea după schimbări bruşte în viaţă precum pierderea unei persoane iubite sau pierderea locului de muncă.\n\nÎntr-un alt studiu al asiguratorului AOK privind absenteismul în 2023, o proporție semnificativă a angajaților din Germania s-au plâns că sunt suprasolicitați și stresați la locul de muncă, 78% plângându-se de epuizare, 75% de furie și enervare și 66% de apatie.\n\nSituația s-a îmbunătățit ușor de la apogeul pandemiei de Covid, dar stresul și epuizarea rămân predominante în industrii precum cel sanitar, educațional și bancar, a dezvăluit AOK.",
        "label": "Germania"
    },
    {
        "title": "Cele mai bizare tradiții de 1 mai din Germania - GermaniaMea.ro",
        "content": "Data de 1 mai este marcată sub diferite forme în Europa și, paradoxal sau nu, în ziua în care se sărbătorește munca, unii petrec, iar alții preferă să se odihnească.\n\nAnul acesta, 1 mai este miercuri, prilej de zi liberă care, în Germania, scoate la iveală tradiții ciudate, dar minunate în același timp, de la petreceri de vrăjitoare pe vârful muntelui până la dansuri și tradiții mai puțin știute de cineva care nu este bine ancorat în comunitate.\n\nIată, așadar, cum sărbătoresc germanii prima zi din luna lui „Florar”...\n\nSimilar cu stâlpul de mai al tradițiilor anglo-saxone, maibaum -ul (copacul/pomul de mai) german este ridicat la 1 mai sau cu o zi înainte. Locuitorii din Bavaria, Frisia de Est din Saxonia Inferioară, Baden-Württemberg și din alte părți celebrează acest ritual, inițial păgân, în fiecare an în comunitățile lor locale.\n\nCopacul (sau stâlpul) - axis mundi în jurul căruia se strânge întreaga comunitate - este împodobit cu lucruri precum panglici colorate, flori și, în unele locuri, cu imagini care prezintă meșteșuguri sau activități locale.\n\nParadele, muzică de fanfară și savurarea cârnaților însoțesc de obicei evenimentul de ridicare propriu-zisă a copacului. Și nu uitați de berea specială - Maibock neagră, preparată doar pentru astfel de ocazii.\n\nPoate cea mai palpitantă parte este tradiția orașelor care încearcă să-și fure copacii de mai, cerând localnicilor să supravegheze îndeaproape zi și noapte pentru a-și alunga vecinii ascunși. Dacă și când un copac este furat, orașele trebuie să facă o răscumpărare pentru el, care implică de obicei cantități mari de bere și mâncare.\n\nÎn 2004, niște hoți inteligenți au folosit un elicopter pentru a fura un copac de mai care fusese așezat pe cel mai înalt munte din Germania, Zugspitze.\n\nO altă provocare în unele zone este aceea că oamenii ( Maibaumkraxler din Bavaria) se întrec în se cățăra în copac pentru a ajunge în vârf cât mai repede posibil.\n\nFrumos este că tradiția maibaum este păstrată și de multe comunități de sași și șvabi din România, în special în Transilvania și Banat, participanții îmbrăcându-se în straie populare de sărbătoare.\n\nO altă tradiție asociată adesea cu pomul de mai este Tanz in den Mai sau „dansul în luna mai”. Maratonul de dansuri și petreceri începe de pe 30 aprilie și continuă până în zorii zilei de 1 mai.\n\nNebunia de 1 mai se extinde acum și în afara cercurilor orașelor mici, cluburile importante din orașele mari planificând evenimente speciale în jurul acestei tradiții.\n\nDe exemplu, în Berlin are loc evenimentul „Dansează în loc să lucrezi pe 1 mai”, la Mariannenplatz, care începe la ora 10 dimineața și este gratuit pentru public. În Köln, Maydance „marea petrecere queer” începe pe 30 aprilie, de la ora 22, la Quater1.\n\nTradiția dansului este asociată și cu Walpurgisnacht sau Hexennacht (Noaptea vrăjitoarelor sau Naoptea Valpurgiei), care are loc de pe 30 aprilie și până la 1 mai. Uneori este pomenită ca „Sabatul Vrăjitoarelor”, alteori ca „Celălalt Halloween”. Este vorba despre o noapte a vrăjitoarelor, o sărbătoare păgână care este, paradoxal, legată de ziua unei sfinte, pe nume Walpurga.\n\nFolclorul germanic spune că vrăjitoarele s-ar întâlni pe vârful Brocken din munții Harz, alături de demoni, spirite ale pământului şi zâne pentru a celebra primăvara, dar și dragostea şi fertilitatea.\n\nChiar și în ziua de azi, femeile din zona Harz (și nu numai) se îmbrăcă în haine de vrăjitoare și merg să danseze pe vârful muntelui, în jurul unor focuri uriașe ca într-un ”ritual de purificare”.\n\nSunt organizate parade, picnicuri uriaşe, se bea şampanie şi se mănâncă bucate tradiţionale. Toată lumea se bucură că a scăpat de o iarnă grea.\n\nO altă modalitate de a sărbători noaptea vrăjitoarelor în jurul datei de 1 mai este să aprinderea unui foc de tabără, sau Maifeuer , și să se sară peste el, deși în unele regiuni acest lucru nu este întotdeauna legat de vrăjitoarele magice. Plus că nu recomandăm să-l încercați.\n\nÎn alte regiuni, cum ar fi Brandenburg, se înfig figurine din lemn semnificând niște vrăjitoare, cărora li se dă foc pentru a îndepărta orice rău.\n\nO tradiție mai modernă este folosirea Zilei Internaționale a Muncitorilor ca o modalitate de a promova drepturile muncii și pentru cei de stânga să protesteze împotriva ilegalităților.\n\nCartierul Kreuzberg din Berlin a devenit un punct central pentru astfel de demonstrații încă din 1987, când revoltele au fost atât de intense, încât poliția a fost nevoită să intervină și să rămână pe poziții ore întregi.\n\nProtestele continuă și azi și, uneori, devin violente în această zi, dar acum există și evenimente alternative în Kreuzberg care transformă, în esență, zona într-o petrecere masivă de stradă, cu spectacole muzicale, petreceri de dans în parcul Görlitzer și băuturi de toate felurile.\n\nDacă întâmpinați dificultăți în a găsi curajul să-i declarați persoanei iubite ce simțiți pentru ea, 1 mai ar putea fi momentul perfect.\n\nTradiția Maistrich (linia de mai) implică trasarea unei linii cu creta între casele celor doi îndrăgostiți care uneori traversează orașul și se termină într-o inimă și/sau cu numele perechii. O altă tradiție legată de Maibaum este ca tinerii să meargă în pădure, să taie un copac tânăr și să-l plaseze în fața casei persoanei iubite. Astfel, mesteacănul sau molidul - așa cum se folosește de obicei – se împodobește cu panglici sau trandafiri din hârtie creponată ori de țesut și devine un simbol al iubirii.\n\nÎn Renania de Nord-Westfalia obiceiul a fost extins și se agață și așa-zisele Maiherzen („inimi de mai”) la fereastra persoanei iubite.",
        "label": "Germania"
    },
    {
        "title": "Român, lovit mortal de un tren în Germania - GermaniaMea.ro",
        "content": "Sfârșit tragic pentru un muncitor român în Germania! Inspectoratul Federal de Poliție Bremen a fost anunțat despre un accident feroviar, care a avut loc miercuri, 14 iunie, la scurt timp după ora 7 dimineața. El s-a produs în zona liniei de cale ferată Cuxhaven - Hamburg, în apropiere de satul Himmelpforten, în landul Saxonia Inferioară, informează un comunicat de presă.\n\nRomânul, în vârstă de 28 de ani, a fost lovit de tren în timp ce efectua lucrări de mentenanță ale căilor ferate germane, alături de alți doi angajați ai Deutsche Bahn (DB). Respectiv aceștia făceau operațiuni de tăiere, arbori și arbuști, în această zonă.\n\nUnul dintre ei a fost surprins și lovit în plin de un tren care se deplasa cu aproximativ 110 km/h, în timp ce încerca să scoată o ramură de pe șine. El nu a reuşit să se retragă la timp și a murit pe loc.\n\nImpactul a fost atât de grav încât trupul său a fost găsit la aproximativ 100 de metri în urma trenului, sfârtecat, pe șine. Echipele de salvare chemate de urgență la fața locului nu au putut face nimic pentru a-l ajuta, constatându-se doar decesul.\n\nCeilalți muncitori au avut nevoie de asistență psihologică chiar la fața locului în urma șocului suferit. Unul dintre ei era chiar frate cu victima. A fost un adevărat șoc pentru el să asiste la întreaga scenă.\n\nMecanicul de tren și un călător au avut și ei parte de îngrijiri medicale, dar care n-au necesitat internarea.\n\nTrenul implicat în accident a fost unul de călători Start GmbH, pentru care s-a dispus evacuarea. Astfel, 25 de servicii de urgență din cadrul brigadelor de pompieri Himmelpforten și Hammah au fost chemate să preia cei aproximativ 60 de pasageri. Ei și-au putut continua ulterior călătoria cu autobuzele KVG din Stade.\n\nTot orarul de circulare a trenurilor a fost dat și el peste cap - zece garnituri au înregistrat întârzieri de 80 de minute – unul a fost anulat, iar alte șase au avut anulări parțiale. Traficul a fost reluat la puțin după ora 10.00.\n\nPoliția federală și cea locală au demarat o anchetă, pentru a stabili cum s-a produs exact accidentul.",
        "label": "Germania"
    },
    {
        "title": "Cum arată o cină festivă de Crăciun în Germania? - GermaniaMea.ro",
        "content": "Ești invitat la o cină de Crăciun în stil german și nu știi la ce să te aștepți? Uită de curcanul cu sos de afine, spune „la revedere” plăcintelor cu carne tocată și budincii specifice acestei perioade și bucură-te de aceste specialități.\n\nGermania are o tradiție culinară bogată și variată de Crăciun, precum și o selecție uriașă de alimente festive, ceea ce face ca elaborarea unei liste definitive să fie o sarcină dificilă.\n\nCulese din mâncărurile tipic nemțești de Crăciun, GermaniaMea.ro îți prezintă gusturile esențiale pe care, cel mai probabil, le vei întâlni.\n\nGlühwein este versiunea germană a vinului fiert cunoscut și savurat în întreaga lume. Dar această licoare e mai mult decât întâlnești la un stand tipic din târgurile de Crăciun la mijlocul lunii decembrie. Ingredientele variază de la batoane de scorțișoară și păstăi de vanilie până la cuișoare și citrice, dar versiunea germană este frecvent amestecată cu rom sau coniac și, prin urmare, este cunoscută ca o modalitate excelentă de a încuraja mixul de gusturi printre invitați la petrecere. Germanii sunt mai literari din fire, iar traducerea cuvântului Glühwein - „vin strălucitor” cu siguranță va adăuga puțină culoare obrajilor tăi.\n\nAcest lichior de ou dens și puternic este departe de spumosul cremos de ou american care se consumă, în mod tradițional, începând cu Thanksgiving până în perioada Crăciunului. Băutura germană este un amestec de gălbenușuri de ou, băuturi spirtoase variate, zahăr, coniac, vanilie și uneori smântână. Unii din voi s-ar putea să o cunoașteți sub numele „Advocaat”. Servit adesea într-un pahar larg cu frișcă și pudră de cacao presărată deasupra, îl poți servi ca aperitiv, digestiv sau pur și simplu îl poți turna peste desert - germanii îl folosesc la aproape orice. Este cam scump și merită să-l deguști, mai ales dacă îți plac lucrurile făcute în casă.\n\nFoarte populară în toată țara, varza kale va însoți orice bucată de carne care este pusă pe masă de Crăciun din Germania. Se toacă și se gătește cu smântână, condimente și carne sau carnați pentru câteva zile. Chiar dacă ar putea suna ciudat, în toată țara s-a format un întreg cult în jurul acestei legume sănătoase. Vei descoperi că fiecare german are propriul amestec secret de condimente pentru a face din tocănița de varză o specialitate. În plus, procesul de reîncălzire a kalei îi conferă o aromă și textură caracteristică.\n\nCei care au strâmbat din nas la Grünkohl , ar putea găsi acest fel de mâncare mai atrăgător. În unele părți ale Germaniei, alimentele tradiționale din Ajunul Crăciunului sunt doar cârnații și salata de cartofi. Acest preparat german este poate cel mai apreciat în republica federală și poate fi savurat cu o varietate de cârnați, cum ar fi Wiener, Bockwurst sau Knacker, respectiv cârnați afumați și (semi)cruzi.\n\nDacă gazda îți pregătește un pește mare, este foarte probabil să fie crap. Nu fi reticent când vine vorba de acest pește răpitor. În timp ce el este privit cu scepticism în America, carnea sa fermă, cu conținut scăzut de grăsimi este foarte apreciată în Germania. Aroma este de obicei blândă, dar unii insistă că soiul din fermele piscicole poate avea un gust „mâlos”. Cu toate acestea, crapul poate aminti adesea și de somnul gustos.\n\nNu poți trăi fără carne de pasăre preparată de Crăciun? Ei bine, și germanilor le place la nebunie acest tip de carne. Mâncată în mod tradițional cu găluște, varză roșie sau tocăniță de varză ca cea menționată anterior, gâsca friptă ar putea fi considerată chiar cel mai popular fel de mâncare de sărbători din Germania. Un lucru bun este că scăpați de temutul „curcan uscat”, deoarece gâsca e bogată în grăsimi și rămâne suculentă.\n\nNu vă temeți dacă ați crezut că Lebkuchen Herzen (inimile de turtă dulce) inscripționate cu glazură nu sunt comestibile atunci când ați vizitat Oktoberfest anul acesta. Versiunea de Crăciun a acestei prăjituri tradiționale de turtă dulce, condimentată și dulce, este oarecum moale și vine în orice formă și gust pe care ți-l dorești. Mai este cunoscut sub numele de Pfefferkuchen (tort cu piper) sau Honigkuchen (tort cu miere), în funcție de ingrediente.\n\nBiscuiții Spekulatius sunt un adevărat răsfăț în perioada Crăciunului în Germania. Foarte aromați, ei conțin scorțișoară, cuișoare, anason, nucșoara, ghimbir, cardamom. Sunt extrem de delicioși. Acest timp de fursec este foarte subțire, crocant, ușor rumenit și are de obicei o imagine sau o figură imprimată pe față înainte de coacere. Imaginează-ți o versiune mai mică și aromată de shortcake, care este însoțitorul perfect pentru cafea.\n\nCu o istorie de peste 500 de ani, prăjitura cu fructe confiate ar putea părea ceva banal, dar această versiune este mult mai gustoasă și mai delicată decât cea nord-americană. Aluatul dens este de fapt destul de sărac în zahăr. Stollen conține tot felul de bunătăți de Crăciun, cum ar fi marțipan, migdale, stafide, caise uscate și unt - completate cu un strat gros de zahăr pudră. Chiar dacă în prezent sunt disponibile Stollen mici, greutatea tradițională era de două kilograme!\n\nBaumkuchen se traduce literal prin tort „trunchi de copac” datorită straturilor aurii care sunt coapte separat pentru a semăna cu inelele unui trunchi de copac atunci când sunt tăiate în jumătate. Pentru a obține efectul de inel, un strat de aluat este foarte bine întins și lăsat să se coacă la foc deschis până când devine maro-auriu. Întreaga procedură se repetă de mai multe ori până când se atinge numărul de straturi dorite. Disponibil pe tot parcursul anului, tortul este consumat mai ales în perioada sărbătorilor din Germania.\n\nPlimbându-te prin piețele germane de Crăciun, vei observa o mulțime de alimente pe bază de cartofi, dar una dintre cele mai cunoscute este Reibekuchen , un fel de clătite de cartofi servite adesea cu Apfelkompott (un sos de compot de mere). Cunoscute și sub numele de Kartoffelpuffer sau Kartoffelpfannkuchen, aceste clătite făcute din cartofi rași, ceapă, ouă și făină sunt deosebit de populare de Crăciun.\n\nS-ar putea să fi observat deja că dulciurile nemțești iubesc marțipanul, iar Marzipan Kartoffelnare este adevărată explozie de gust. Sunt exact ceea ce sugerează numele lor, bulgări de marțipan în formă de cartofi pudrați cu cacao și scorțișoară. Aceste delicioșenii se găsesc doar în magazine în perioada sărbătorilor și merg la fix după o seară stropită bine cu alcool. Dacă acest lucru nu funcționează, începe din partea de sus a listei noastre din nou și vezi dacă încă o ceașcă de Glühwein își face treaba...",
        "label": "Germania"
    },
    {
        "title": "Germania: Cercetările privind dispariția Alexandrei se extind în România - GermaniaMea.ro",
        "content": "Drone, elicoptere, scafandrii, câini de detectare a cadavrelor... nicio urmă! Parcă a intrat în pământ! Se împlinesc trei luni de când autoritățile din Germania o caută pe Alexandra R., românca în vârstă de 39 de ani din districtul Katzwang – Nurnberg, dată dispărută de familie, așa cum GermaniaMea.ro a relatat AICI .\n\nDe data aceasta, un „elicopter de poliție a percheziționat Canalul Main-Dunăre”, a precizat Michael Konrad, purtător de cuvânt al Poliției din Franconia Centrală, potrivit infranken.de.\n\nÎn ultimele săptămâni, scafandrii au verificat alte secțiuni ale Canalului Main-Dunăre, însă căutările n-au avut vreun rezultat. De altfel, până la sfârșitul lunii, traficul maritim va fi oprit pentru cercetări suplimentare, mai informează poliția, în special pe secțiunea dintre ecluzele Hilpoltstein și Bachhausen. În urma închiderii, apa din canal se limpezește în timp, ceea ce va face posibilă și mai bine examinarea fundului Canalului din aer. De asemenea, zona a fost verificată, marți dimineață, cu ajutorul unor drone ale Poliției.\n\nDacă se va observa ceva suspect, vor fi dislocați scafandri de la unitatea de operațiuni tehnice, iar polițiștii vor explica cum trebuie procedat mai departe. Aceasta va fi ultima operațiune de căutare a Alexandrei R. în apele Canalului Main-Dunăre.\n\nPentru acest caz, autoritățile au înființat o comisie specială de anchetă formată din nu mai puțin de 24 de polițiști.\n\nRomânca trăia în Germania încă din copilărie și era însărcinată în opt luni la momentul dispariției. Ea a fost căsătorită cu un cetățean german de care divorțase ulterior, dar, în urmă cu 3 ani, au înfiat o fetiță. Alexandra a fost văzută ultima dată pe 9 decembrie când şi-a lăsat fiica adoptivă de 2 ani la grădinița din Schwabach. Fostul partener al femeii a fost cel care a semnalat dispariția ei. De altfel, el este, totodată și unul dintre principalii suspecți. Vecinii spun că între cei doi foşti parteneri existau frecvent scandaluri.\n\nUn alt suspect este partenerul ei de afaceri. Românca lucra ca manager al unei sucursale Postbank, dar momentan, se afla în concediu de maternitate. Cu toate acestea, nu există încă „o suspiciune urgentă” față de cei doi bărbați, așa cum a subliniat Michael Konrad, purtătorul de cuvânt al poliției.\n\n„Investigațiile noastre vizează dacă suspiciunile sunt confirmate sau invalidate”.\n\nÎn acest context, polițiștii au efectuat percheziții suplimentare asupra unui număr de trei persoane la jumătatea lunii februarie. Potrivit lui Konrad, la cei doi suspecți a fost efectuată și o percheziție. Rezultatul acestor măsuri nu este încă cunoscut. „Dovezile sunt încă în curs de evaluare”, spune oficialul poliției.\n\nPolițiștii germani au extins cercetările și în România, dar, până acum nu a primit vreun răspuns la solicitarea de asistență juridică, a informat joi Agenția de Presă Germană. Chiar și așa, autoritățile române sunt dispuse să interogheze oameni și să verifice fapte.\n\nAnchetatorii continuă să creadă că în cazul de față a fost implicată o infracțiune violentă.\n\n„Piesa centrală a puzzle-ului care ne determină să continuăm investigațiile este întrebarea: Unde este femeia?”. Numai când vom găsi răspuns la această întrebare se pot clarifica alte circumstanțe. În situația prezentă, există multe indicii că persoana dispărută nu este o „victimă la întâmplare”.\n\nUn telefon al victimei găsit în Italia\n\nNoi indicii în acest caz stârnesc controverse, mai ales după ce anchetatorii au găsit un telefon mobil care i-a aparținut Alexandrei... în Italia. O prietenă a tot sunat-o pe Alexandra pe mobil după ce a dispărut, scrie Bild.de. La capătul celălalt a răspuns un șofer de camion din Italia.\n\n„Dormea ​​în cabină, a auzit soneria și a descoperit că cineva lipise telefonul mobil de camionul său”, a precizat sursa citată.\n\nFaptul că a fost găsit în Italia nu este confirmat sau infirmat aici „din motive de tactică de investigație”. „Am găsit mai multe telefoane mobile în apartamentul Alexandrei R., dar nu a fost dispozitivul pe care l-a folosit ultima dată”, a spus purtătorul de cuvânt. Acum telefonul din străinătate este „evaluat criminalistic”.",
        "label": "Germania"
    },
    {
        "title": "Companii de top din Germania își mută afacerile - GermaniaMea.ro",
        "content": "Chiar dacă Germania a luat avânt pe plan mondial și a devenit în 2023 a treia putere economică în lume, depășind astfel Japonia – care a intrat în recesiune – analiștii sunt sceptici cu privire la viitorul „locomotivei Europei”.\n\nTot mai multe companii mari, considerate companii-pilon ai economiei și afacerilor germane, unele cu sute de ani de experiență, au anunțat că-și mută principalele activități în alte țări sau chiar pe alte continente.\n\nAstfel, ceea ce a fost ambiția de a transforma produsul „Made in Germany/Deutschland” într-un etalon de invidiat, va deveni „Made in Poland”, „Made in USA” sau „Made in China”.\n\nSpre exemplu, startul a fost dat încă de anul trecut de gigantul chimic BASF, care a decis să investească 10 miliarde de dolari – cea mai mare din istoria grupului – într-un complex petrochimic de ultimă generație, la 9.000 de kilometri distanță, în China. Cu acest prilej, compania a anunțat că-și reduce activitatea în Germania - închiderea unei fabrici de îngrășăminte din orașul său natal Ludwigshafen și a altor facilități - ceea ce a însemnat reducerea a aproximativ 2.600 de locuri de muncă.\n\n„Suntem din ce în ce mai îngrijorați în legătură cu piața noastră internă”, a declarat Martin Brudermüller, directorul executiv al BASF, după ce numai în 2022 compania a pierdut 130 de milioane de euro în Germania.\n\nRecent, producătorul neamț de electrocasnice premium Miele a anunțat că dorește să externalizeze o parte din producție în Polonia, la Ksawerow, informează Merkur.de. Astfel, pana la 3000 de locuri de muncă, din care 700 de la fabrica Gütersloh vor fi pierdute treptat, în schimbul economisirii a aproximativ 500 milioane de euro până în 2026.\n\n„Sunt în companie din 1999 și de atunci am traversat câteva perioade foarte dificile. Dar nici măcar criza financiară din 2008-2009 nu a avut un impact atât de grav asupra noastră”, spune CEO-ul Miele Markus Miele, descriind situația actuală într-un interviu acordat Die Zeit . Fiecare divizie a producătorului de electrocasnice este afectată. „În ceea ce privește numărul de unități vândute, anul trecut am pierdut toată creșterea de peste cinci ani.”\n\nMiele nu este singura companie care mută producția în străinătate din cauza situației economice dificile din Germania. În urmă cu doar câteva zile, Frankfurter Allgemeine Zeitung (FAZ) a făcut public faptul că producătorul de automobile Porsche nu vrea să-și construiască noua fabrică de baterii acasă, ci probabil în SUA . Potrivit informațiilor FAZ, în special subvențiile ar putea fi factorul decisiv împotriva unei locații în Baden-Württemberg. Cercurile corporative spun că America de Nord ar fi dispusă să sprijine Porsche cu aproape 2 miliarde de euro. În Germania, producătorul auto ar putea primi o finanțare între 700 și 800 de milioane de euro.\n\nȘi producătorul german de echipamente de curățenie Kärcher plănuiește și el o mutare, dar nu în cadrul grupului principal. Potrivit presei, divizia Kärcher Municipal, independentă din punct de vedere juridic, plănuiește să mute locurile de muncă din Reutlingen în Letonia. Aproximativ un sfert din locurile de muncă ale acestuia sunt afectate.\n\nȘi alți giganți precum Volkswagen și Siemens, dar și o serie de companii mai mici și mai puțin cunoscute, iau în calcul o astfel de mutare.\n\nCum s-a ajuns aici?\n\nExistă numeroși factori care stau la baza acestui dezechilibru în industria Germaniei, ceea ce o face deosebit de vulnerabilă, susțin analiștii economici.\n\n„La început a fost pandemia, apoi s-au adăugat efectele economice ale războiului din Ucraina, cu o prăbușire generală a cheltuielilor de consum, creșteri mari ale prețurilor și ratelor dobânzilor și criza din sectorul construcțiilor”, explică șeful Miele în Die Zeit.\n\nDe asemenea, principalele frâne ale creșterii economice sunt prea multă birocrație, lipsa muncitorilor calificați, infrastructura neglijată și taxele excesive. La toate acestea se adaugă, nu în ultimul rând, perspectiva unui declin demografic care va lăsa companiile sale fără inginerii, oamenii de știință și alți lucrători cu înaltă calificare de care au nevoie pentru a rămâne competitivă pe piața globală.",
        "label": "Germania"
    },
    {
        "title": "Ce e bine de știut despre traficul din Germania de sărbători? - GermaniaMea.ro",
        "content": "Odată cu bucuria sărbătorilor de iarnă, va fi și multă agitație în traficul din Germania.\n\nAsigurați-vă că acordați ceva mai mult timp pentru deplasări, chiar și pe distanțe relativ scurte, mai ales că de azi, în toată Germania, încep vacanțele școlare de Crăciun și An Nou.\n\nGermaniaMea.ro vă explică la ce să vă așteptați în perioada sărbătorilor de iarnă când e mare forfotă (mai ales dacă sunteți șoferi), unde și când vă puteți aștepta la cele mai aglomerate drumuri, dar și ce să aveți în vedere când conduceți iarna în Republica Federală.\n\nVineri 20 decembrie va fi o zi deosebit de dificilă în trafic, deoarece încep vacanțele școlare în toate landurile. Potrivit estimărilor Clubului Auto German - ADAC, această zi va fi cea mai aglomerată din perioada sărbătorilor. Începând de după-amiază, traficul obișnuit la orele de vârf va fi îngreunat de cei care pleacă la rude, prieteni sau în vacanță.\n\nSâmbătă, 21 decembrie și luni, 23 decembrie , șoferii din Germania ar putea fi, de asemenea, nevoiți să aibă puțin mai multă răbdare. Pe lângă persoanele care se îndreaptă spre muncă sau să viziteze rudele, cei care fac cumpărături pe ultimă sută de metri vor fi și ei pe șoselele ce duc spre centrele comerciale sau piețele de Crăciun.\n\nZilele când este de așteptat să fie mai puțină aglomerație în trafic sunt: duminică 22 decembrie, marți 24 decembrie (Ajunul Crăciunului) și miercuri 25 decembrie (ziua de Crăciun).\n\nStrăzile vor fi, fără îndoială, mai aglomerate joi, 26 decembrie și vineri, 27 decembrie , când mulți oameni se întorc din vizitele la familii sau prieteni.\n\nTraseele spre și dinspre stațiunile de schi vor fi deosebit de aglomerate sâmbăta, 28 decembrie fiind cea mai aglomerată zi pentru schiorii care încearcă să iasă pe pârtii.\n\nÎn zilele premergătoare Revelionului, nu e de așteptat să fie prea aglomerat. Va fi doar ceva mai multă agitație sâmbătă, 28 decembrie , luni, 30 decembrie și în după-amiaza zilei de miercuri, 1 ianuarie. În ziua de Anul Nou, mulți șoferi se vor întoarce din călătorii, iar vacanțele școlare din Berlin și Brandenburg se vor încheia.\n\nDupă Anul Nou, pot fi câteva drumuri aglomerate joi, 2 ianuarie, vineri, 3 ianuarie și în acel weekend, când oamenii se întorc din vacanță și revin la serviciu.\n\nAceste trasee sunt de așteptat să fie deosebit de aglomerate în ambele sensuri:\n\nLucrările și restricțiile rutiere și închiderile de străzi pot cauza, de asemenea, probleme. În prezent, există aproximativ 1.000 de șantiere de lucrări rutiere pe drumurile din Germania.\n\nÎnchiderile pe termen lung care pot cauza probleme includ A7 Hamburg spre Hanovra între ieșirea Maschener Kreuz/A39 și joncțiunea Horster Dreieck până pe data de 18 februarie inclusiv a anului viitor și A45 Hagen - Giessen în ambele sensuri între Lüdenscheid-Nord și Lüdenscheid până la o notificare ulterioară.\n\nA49 Kassel spre Gießen între intersecția Kassel Mitte și intersecția Kassel-West este, de asemenea, închisă până pe 31 decembrie.\n\nRespectați regulile de șofat pe timp de iarnă\n\nDeși prognozele meteo nu indică depuneri de zăpadă în zilele următoare, șoferii ar trebui să fie pregătiți, totuși, pentru toate condițiile.\n\nDe exemplu, anvelopele de iarnă sunt obligatorii în Germania atunci când se șofează în condiții de iarnă, inclusiv atunci când drumurile sunt alunecoase din cauza poleiului și a gheții sau a zăpezii. Benzile de rulare trebuie verificate deoarece anvelopele de iarnă uzate reprezintă un pericol - adâncimea minimă recomandată a benzii de rulare este de 4 milimetri.\n\nDacă ești surprins cu anvelope de vară pe vreme de iarnă, sunteți pasibil de o amendă de 60 euro și puteți obține 1 punct penalizare pe permis. Amenda crește dacă din vina dvs se înrăutățește situația și, de exemplu, blocați traficul sau puneți în pericol alți participanți.\n\nȘi nu uitați să aveți toate geamurile mașinii curate, mai ales parbrizul și luneta, pe vreme geroasă. Conform legislației germane, nu este suficient să curățați cu racleta doar o mică parte din geamul înghețat. Important e să aveți vizibilitate completă.\n\nLegea germană prevede, de asemenea, aprinderea farurilor de întâlnire pe vreme de iarnă. Dacă uitați să faceți acest lucru, veți fi amendat cu 60 euro în afara zonelor urbane și veți primi, de asemenea, 1 punct penalizare pe permis. În interiorul orașului, amenda e de 25 euro.\n\nExperții rutieri recomandă șoferilor să aibă la ei obiecte de strictă necesitate atunci când călătoresc pe timp de iarnă pentru a fi pregătiți în situații de urgență. Acestea includ o racletă, o pătură, o lanternă și un acumultor extern de pornire.\n\nDe asemenea, ar trebui să aveți la dvs. multă apă sau ceai cald și gustări în cazul în care rămâneți blocați în mașină pentru perioade lungi de timp.",
        "label": "Germania"
    },
    {
        "title": "Fără bilet în mijloacele de transport din Germania? Iată ce riști... - GermaniaMea.ro",
        "content": "Spre deosebire de multe țări în care trebuie să treci prin bariere sau să arăți un bilet înainte de îmbarcare, majoritatea sistemelor de transport public germane funcționează după o abordare bazată pe încredere.\n\nAsta înseamnă că, deși vă puteți urca în autobuze, trenuri și U-Bahn fără a prezenta un permis de călătorie, trebuie să aveți unul valabil cu dvs. în orice moment. În caz contrar, riscați să aveți probleme cu legea.\n\nDe altfel, aceasta este chiar una din cele mai frecvente greșeli pe care le fac străini atunci când se mută în Republica Federală, după cum GermaniaMea.ro a prezentat AICI .\n\nIată de ce nu ar fi bine să vă aventurați în a călători fără bilet în mijloacele publice de transport germane...\n\nÎn Germania, călătoria cu mijloacele de transport în comun fără un bilet valabil este cunoscută sub denumirea de Schwarzfahren , care se traduce aproximativ prin „eschivare de la plată” sau literalmente „călătorie la negru”. Aceasta este considerată infracțiune, iar autoritățile germane de transport public iau măsuri stricte pentru a o preveni și a sancționa, informează TheLocal.de. Așadar, nu puneți la încercare vigilența și încrederea acestora.\n\nControlorii de bilete efectuează verificări aleatorii asupra diferitelor forme de transport public. Aceștia pot apărea în orice moment și, de obicei, operează în echipe pentru a acoperi mai multe ieșiri, pentru a se asigura că cei fără tichet nu pot scăpa cu ușurință. De asemenea, sunt adesea îmbrăcați în civil, așa că nu sunt ușor de reperat înainte de a se închide ușile.\n\nDacă sunteți prins(ă) fără bilet valabil, controlorul va emite o amendă pe loc, cunoscută sub numele de Erhöhtes Beförderungsentgelt , care se traduce prin „supra-taxă”.\n\nÎncepând cu 2024, amenda standard pentru Schwarzfahren este de 60 euro, dar această sumă poate varia în funcție de oraș și de autoritatea de transport. De obicei, veți avea la dispoziție 14 zile pentru a plăti amenda. Dacă nu plătiți în acest interval de timp, vi se va trimite un Mahnung („Avertisment”) cu o taxă suplimentară pentru amenda inițială.\n\nDacă achiziționați un bilet de la un automat de pe un peron de tren sau din tramvai, trebuie să îl validați și în dispozitivul de pe peron; un bilet nevalidat este ca și cum nu-l ai. De asemenea, ar trebui să vă asigurați că biletul pe care l-ați achiziționat acoperă călătoria pe care o efectuați. De exemplu, dacă cumpărați un bilet Kurzstrecke („călătorie scurtă”) în Berlin, puteți călători doar 3 stații cu trenul sau U-bahn sau 6 cu autobuzul sau tramvaiul. Dacă ești prins depășind aceste opriri cu un astfel de bilet, vei fi amendat de 60 de euro.\n\nCea mai simplă modalitate de a evita penalizările este achiziționarea biletelor în avans folosind aplicațiile mobile puse la dispoziție de autoritățile locale de transport. Dacă călătoriți des, luați în considerare achiziționarea unui abonament săptămânal, lunar sau anual, care este adesea mai rentabil și mai convenabil. Cu biletul de 49 euro, de exemplu, puteți călători cu toate mijloacele de transport public regionale din Germania timp de o lună.\n\nCe se întâmplă dacă uit biletul/abonamentul acasă?\n\nDacă aveți un bilet valabil, dar nu-l puteți arăta pentru că telefonul dvs. s-a descărcat și nu poate fi vizualizat digital Deutschlandticket- ul sau Semesterticket- ul - veți fi tratat la fel ca orice alt evaționist/țepar fiscal și vi se vor aplica cele amintite anterior.\n\nDupă aceasta, veți avea ,totuși, la dispoziție 14 zile pentru a trimite online dovada biletului dvs. valid și apoi vi se va aplica o amendă nominală de aproximativ 7 euro sau, eventual, mai puțin.\n\nMajoritatea oamenilor care călătoresc fără bilet, plătesc pur și simplu amenda de 60 euro și atât. Cu toate acestea, companiile de transport public adoptă o abordare mai strictă în ceea ce îi privește pe cei care continuă să facă acest gest și pentru care există propunerea de a putea fi trimiși în judecată, chiar dacă au plătit amenda.\n\nCompaniile de transport țin adesea evidențe individuale ale fiecărui caz de evaziune fiscală și, dacă o persoană se sustrage în mod repetat de la plată, compania poate raporta toate aceste infracțiuni autorităților. Asta înseamnă că infractorul s-ar putea confrunta cu mai multe acuzații simultan, ceea ce duce la o amendă mult mai mare. În cel mai rău caz, instanța ar putea condamna infractorul la o pedeapsă de închisoare cu executare, de până la 12 luni.\n\nChiar și fără închisoare, infracțiunile repetate pot duce la un cazier judiciar, ceea ce poate avea implicații grave pentru viitoarele oportunități de angajare, vize de călătorie și alte chestiuni legale.\n\nÎn 2021, München s-a alăturat orașului Berlin anunțând că va elimina cuvântul schwarzfahren (literalmente: călătorie la negru ), invocând îngrijorarea că termenul ar putea fi considerat rasist, conform iamexpat.de.\n\nPreocupate, de faptul că unii pasageri s-ar putea simți jigniți de utilizarea cuvântului „negru” în acest context, două asociații de transport din Germania au decis să renunțe la acest termen.\n\nAstfel, asociația de transport din München MVG a înlăturat toate autocolantele și afișele din oraș care foloseau cuvântul schwarzfahren . Într-o declarație, MVG a spus că mișcarea a fost o „măsură pentru o comunicare mai contemporană”. În timp ce înainte autobuzele, U-bahn-urile și tramvaiele afișau autocolante care spuneau: „ Călătoria la negru costă 60 de euro”, sloganul spune acum: „Cu onestitatea circuli mai mult”.\n\nEste interesant de observat, totuși, că inițial „ schwarzfahren ” nu avea nimic de-a face cu culorile. Potrivit lingvistului Eric Fuß, expresia provine din cuvântul idiș „schvarts”, care înseamnă „sărăcie”. Prin urmare, termenul a fost folosit pentru a descrie persoanele care nu aveau suficienți bani pentru a cumpăra un bilet.",
        "label": "Germania"
    },
    {
        "title": "Germania, în alertă! Suspiciuni de infectare cu Marburg, un virus mortal! - GermaniaMea.ro",
        "content": "A fost dată alarma, ieri, în Gara Centrală din Hamburg, Germania, după ce Poliția Federală a închis peroanele aferente liniilor 7 și 8 timp de câteva ore. Mai mulți pasageri au intrat în panică în momentul în care personalul de urgență, echipat în costume de protecție, a urcat în trenul ICE care venea din Frankfurt, informează BBC.\n\nMotivul: doi călători - un student la Medicină de 26 de ani şi iubita sa, care se întorceau din Rwanda - sunt suspectați că sunt purtători ai temutului virus Marburg, care provoacă boala Marburg, o febră hemoragică virală severă, similară bolii Ebola.\n\n„El și prietena sa s-au urcat în trenul ICE către Hamburg miercuri după-amiază, în Frankfurt/Main. În timpul călătoriei, ambii au dezvoltat simptome similare gripei. Cu toate acestea, nu este clar dacă au fost infectați cu virusul Marburg, potrivit purtătorului de cuvânt al pompierilor, Christian Wolter.\n\nStudentul sosise anterior cu avionul direct din Rwanda, unde a avut contact cu un pacient diagnosticat ulterior cu virusul Marburg.\n\n„Cei doi pacienți au fost transportați într-o zonă specială pentru boli infecțioase extrem de contagioase a Spitalului Universitar Hamburg – Eppendorf (UKE) pentru examinări suplimentare”, au mai declarat autoritățile.\n\nBagajele cuplului au fost, de asemenea, confiscate.\n\nÎn trenul ICE se aflau aproximativ 200 de pasageri. Poliția federală le-a preluat datele și încearcă să afle cine a avut contact cu cei doi călători suspectați că ar fi fost infectați cu virusul mortal.\n\n„Trebuie să stabilim dacă ar fi putut să se infecteze într-un timp atât de scurt\", a mai spus purtătorul de cuvânt al pompierilor din Hamburg. Operațiunea s-a încheiat în jurul orei 17:00.\n\nÎntre timp, cele două persoane au fost testate, folosind un test PCR, iar rezultatul este negativ pentru virusul Marburg.\n\n„În niciun moment nu au avut simptome corespunzătoare bolii”, a precizat într-un comunicat departamentul pe probleme sociale din Hamburg, citat de politico.eu.\n\n„Conform propriilor declarații, ei au intrat în contact de două ori cu un pacient infectat cu virusul Marburg, într-un spital din Rwanda, în jurul datei de 25 septembrie, dar cu echipament de protecție adecvat”, a mai subliniat autoritatea din Hamburg.\n\nMarburg, cunoscută anterior sub numele de febră hemoragică Marburg, este o boală severă, adesea fatală omului. Numele provine de la orașul din Germania unde au fost înregistrate primele cazuri, în anul 1967.\n\nPotrivit Organizației Mondiale a Sănătății (OMS), virusul se transmite oamenilor prin contactul cu liliecii frugivori (care se hrănesc în principal cu fructe), o gazdă naturală a virusului, și apoi se răspândește de la om la om prin contactul direct cu fluidele corporale ale altor persoane și suprafețele infectate. El nu se transmite pe calea aerului.\n\nȚara din Africa de Est se lupta în prezent cu un focar al virusului Marburg. Ministerul Sănătății din capitala Rwandei, Kigali, a anunțat că opt persoane au murit din cauza virusului de vinerea trecută. În total, au fost confirmate 27 de cazuri de infecție cu virusul Marburg. În 2005, o epidemie în Angola a ucis peste 300 de persoane.\n\nSimptomele pe care le poate prezenta o persoană care a contractat virusul debutează brusc și sunt: febră, dureri de cap, musculare, vărsături şi diaree.\n\nSpecialiștii descriu aspectul pacienților în această fază ca având „trăsături desenate <fantomatice>, ochi adânci, fețe fără expresie și letargie extremă”.\n\nTot OMS susține că, în medie, virusul Marburg ucide jumătate dintre persoanele pe care le infectează. În prezent, nu există vaccinuri aprobate pentru tratarea virusului. Pe lângă faptul că nu există vaccinuri, nu există nici tratamente aprobate pentru tratarea virusului. Cu toate acestea, OMS evaluează în prezent o serie de tratamente potențiale, inclusiv produse din sânge, terapii imune și terapii medicamentoase.\n\nAgenția ONU recomandă, de asemenea, că tratamentul de susținere, cum ar fi rehidratarea și medicamentele pentru ameliorarea anumitor simptome, poate îmbunătăți șansele de supraviețuire.",
        "label": "Germania"
    },
    {
        "title": "E tot mai serios! Planul Germaniei în caz de război, devoalat! - GermaniaMea.ro",
        "content": "Un document de strategie secretă subliniază clar rolul economiei Germaniei în cazul în care liderul Rusiei, Vladimir Putin, atacă flancul estic al NATO. Armata germană - Bundeswehr - are propuneri concrete cu privire la modul în care companiile ar trebui să se înarmeze.\n\nPotrivit Frankfurter Allgemeine Zeitung (FAZ), citat de t-online.de, prima versiune a Operationsplan Deutschland - „Planul de operațiuni Germania” are 1.000 de pagini și în el sunt enumerate toate clădirile și instalațiile de infrastructură care merită în mod special să fie protejate din motive militare.\n\nDe asemenea, conține detalii privind modul de acțiune în caz de apărare sau, în prealabil, în caz de tensiuni, adică dacă s-ar reacționa la o manevră rusă pe flancul estic al NATO. În acest caz, Germania ar deveni un nod pentru zeci de mii, eventual sute de mii de soldați care ar trebui transportați spre est, precum și material de război, alimente și medicamente. Republica Federală ar fi pregătită să găzduiască 800.000 de militari aliaţi.\n\nPresa germană subliniază gravitatea situației! În timp ce, Rusia produce în prezent 25 de tancuri principale de luptă pe lună, Germania construiește doar trei pe an. Armata observă deja survolări crescute cu drone, atacuri cibernetice și acte de sabotaj.\n\n„Un semn clar că Rusia a început să se pregătească pentru război!”, a remarcat Jörn Plischke, locotenent-colonel și șef al Comandamentului de Stat din Hamburg, în cadrul unui eveniment găzduit de Camera de Comerț din oraș, vizând direct companiile.\n\nAcestea au fost sfătuite să creeze planuri de criză care să detalieze responsabilităţile angajaţilor în timpul situaţiilor de urgenţă şi vor fi instruite să stocheze generatoare diesel sau să instaleze turbine eoliene pentru a asigura independenţa energetică.\n\nÎn plus, potrivit lui Plischke, firmele din sectoarele industriale şi agricole ale Germaniei trebuie să instruiască cinci şoferi de camion în plus la o sută de angajaţi.\n\n„Trebuie să înțelegem cât de vitală este o economie bine pregătită și rezistentă pentru apărarea civilă și militară a Germaniei”, a avertizat îngrijorător, la rândul său, Malte Heyne, directorul Camerei de Comerț din Hamburg.\n\nComandamentul pentru Apărarea Patriei din Berlin a confirmat existența unui astfel de plan, precizând că acesta este revizuit constant pentru a răspunde situațiilor de criză.\n\nÎn acest fel, Germania urmează exemplul Suediei, Finlandei și Norvegiei, care au emis ghiduri de pregătire pentru cetățeni, inclusiv măsuri de supraviețuire în contextul escaladării tensiunilor dintre Rusia și Ucraina.",
        "label": "Germania"
    },
    {
        "title": "Focar de salmonella în Germania! La ce să fiți atenți? - GermaniaMea.ro",
        "content": "A fost emisă o alertă alimentară în mai multe țări din Europa din cauza depistării a sute de cazuri de salmonella.\n\nCentrul European de Prevenire şi Control al Bolilor (ECDC) a anunţat că printre țările afectate se află Germania, Austria, Danemarca. Din cele trei țări, Bundesrepublik are cele mai multe cazuri.\n\nPotrivit Institutului Robert Koch (RKI) - agenția guvernamentală de sănătate publică din Germania - până pe 24 septembrie, au fost înregistrate 98 de cazuri în Republica Federală. Dacă se face o comparație, din 2015 până în 2023, a existat doar unul până la șase cazuri de boală pe an care au fost cauzate de Salmonella Umbilo.\n\nPrimele cazuri au fost raportate în Germania la sfârșitul lunii iulie. De la începutul lunii august, s-a înregistrat o creștere semnificativă a pacienților, cu 16 până la 18 cazuri pe săptămână. Toate statele federale, cu excepția Bremen și Saarland, sunt afectate.\n\nDin cele 98 de cazuri, 55 sunt femei și 43 sunt bărbați. Vârsta medie a bolnavilor este de 37 de ani, dar jumătate dintre ei au între 27 și 53 de ani. 19 persoane au fost spitalizate. De precizat că, din fericire, nu au fost raportate decese.\n\nApariția bolilor în Germania sugerează că infecțiile au fost cauzate de un produs alimentar distribuit la nivel național.\n\nRKI a chestionat 28 de bolnavi cu privire la consumul lor de alimente înainte de debutul bolii. Sondajele au oferit dovezi că este posibil ca infecția să fie asociată cu consumul frunzelor de salată rucola provenită din Italia,. Deoarece rucola este adesea oferită în restaurante în salate mixte sau ca și garnitură, oficialii au spus că uneori este dificil pentru oameni să-și amintească dacă au consumat-o.\n\nCazurile de infectare la om cu Salmonella Umbilo din Germania, Austria și Danemarca sunt strâns legate între ele, indicând o sursă comună de contaminare.\n\nInfecția cauzata de Salmonella este cunoscută sub denumirea de salmoneloză și reprezintă o patologie de etiologie bacteriana a tractului digestiv. Salmonella Umbilo este o subspecie rară a bacteriei Salmonella enterica.\n\nBacteria trăieşte în tractul intestinal al animalelor infectate şi la om şi poate contamina o varietate de alimente, cum ar fi carne, ouă, lapte, fructe de mare, legume, fructe.\n\nSimptomele infecţiei, atrag atenția specialiștii, sunt, de obicei, gastro-intestinale : diaree (uneori cu sânge), febră, greaţă, vomă, crampe abdominale. Aceste simptome pot fi severe, în special la copiii mici, persoanele în vârstă şi persoanele cu sistemul imunitar slăbit (cum ar fi cele cu HIV / SIDA, cancer, diabet, boli de rinichi), explică medicii.\n\nSemnele pot să apară după 6 - 72 ore de la infectare şi durează în general până la o săptămână. În cazurile severe, diareea poate fi atât de gravă, iar deshidratarea atât de accentuată încât bolnavul trebuie spitalizat pentru a i se administra lichide şi electroliţi intravenos. Mai mult de 95 % din infecţiile cu bacteria salmonella sunt transmise pe cale alimentară.\n\nSpecialiștii trag un semnal de alarmă, cu această ocazie, la salatele la pungă, salvarea multora în criză de timp. Multe sortimente conțin și frunze de rucola. Deși salatele, în general, aduc multe beneficii organismului uman, ambalate astfel pot să găzduiască bacterii periculoase, ca urmare a mediului umed constituit. Acest lucru este valabil, în special, în cazul pungilor desfăcute și lăsate în frigider pentru mai mult de 24 de ore.\n\nInfecția cu Salmonella reprezintă a doua cea mai frecventa cauza de infecție gastro-intestinală la nivelul Europei.",
        "label": "Germania"
    },
    {
        "title": "Atenție, șoferi români! Companiile de transport din Germania caută personal! - GermaniaMea.ro",
        "content": "Cererea de șoferi este în continuă creștere în Germania, în timp ce, mulți dintre ei părăsesc forța de muncă din cauza vârstei de pensionare. Toate indiciile arată că deficitul de forță de muncă în industria de transport public din Republica Federală va fi chiar mai mare decât se credea până acum.\n\nVatmani, șoferi de autobuz sau pe mașina de salubritate, industria germană de transport se confruntă cu probleme majore în a găsi personal, informează DW.com, care citează tagesschau.de. Cel puțin jumătate dintre companii și-au restricționat temporar operațiunile anul trecut din cauza lipsei de angajați, ca urmare a pandemiei - acesta este rezultatul unui sondaj din industrie realizat de Asociația Companiilor Germane de Transport (VDV).\n\n77% dintre companiile chestionate au declarat că se așteaptă la o nevoie mai mare de personal în serviciul de transport până în 2030. În același timp, potrivit sondajului, tocmai în această zonă se vor înregistra cele mai multe plecări până în 2030. Aproximativ 50% dintre angajații acestor companii activează ca șoferi.\n\n„Industria noastră a fost mai mereu afectată în mod latent de reducerile de personal, deoarece finanțarea a fost, adesea, limitată”, a explicat Harald Kraus, directorul departamentului de personal al VDV. Finanțarea este acum disponibilă pentru că transportul local devine din ce în ce mai important, dar ne lipsesc angajații.\n\nCompaniile de transport intervievate presupun că vor trebui să își mărească numărul angajaților cu aproximativ 20% până în 2030 pentru a extinde serviciul de autobuz și tren - VDV se așteaptă chiar și la o valoare mai mare. Pentru 48% dintre companii, ocuparea posturilor vacante în serviciul de transport este în prezent cea mai mare provocare, urmată de personalul comercial și tehnic. Până acum, doar 13,8% dintre companiile de transport își caută angajați din alte țări.\n\nConcurența este acerbă, potrivit lui Kraus: „Acum concurăm cu companii precum Flaschenpost și Amazon, cu care chiar nu vrem să fim comparați din punct de vedere al condițiilor de muncă”. În transportul local din Renania de Nord-Westfalia, tinerii șoferi profesioniști au primit 15,60 euro/oră, adică cu 3,60 euro mai mult decât salariul minim.\n\nMultitudinea de servicii de livrare face ca recrutarea de noi șoferi să devină un proces dificil pentru societățile de transport în comun.\n\nNegocieri, dar fără prea multe rezultate\n\nMăsura în care salariile din industrie se vor schimba în viitorul apropiat depinde de cursul ulterior al numeroaselor negocieri colective. În discuțiile cu Deutsche Bahn (DB) și alte 50 de companii, sindicatul german al căilor ferate și al transporturilor (EVG) cere cel puțin 650 de euro în plus pe lună pentru angajați și, de asemenea, unele ajustări structurale la sistemul de negocieri colective.\n\nÎnceputul negocierilor cu DB s-a încheiat săptămâna trecută după doar două ore, fără ca ambele părți să ajungă la un consens. La alte firme de transport, între timp, se aplică contractul colectiv al serviciului public, care este și el în curs de negociere. Dar nici în această dispută tarifară aproape că nu există nici un progres - în consecință, vinerea trecută a avut loc o grevă în transportul local în numeroase orașe din întreaga Germanie.\n\n87.000 de șoferi de autobuz lipsă până în 2030\n\nPe lângă VDV, care reprezintă în principal companiile de transport public, Asociația Federală a Companiilor Germane de Autobuze (BDO - Bundesverband Deutscher Omnibusunternehmen ) a cerut recent membrilor săi mai multe informații despre deficitul de muncitori calificați. Potrivit acestui sondaj al companiei, 87.000 de șoferi de autobuz vor dispărea până în 2030. Până în prezent, previziunile privind deficitul de personal din acest sector se situau în jurul a 76.000. Potrivit unui sondaj, companiile de transport cu autobuzul au în prezent un deficit de aproape 7.800 de șoferi.\n\nChiar dacă mii de oameni s-ar califica pentru postul de șofer, problema s-ar rezolva abia după câteva luni. În prezent, în Germania, procesul de formare cuprinde două etape. În primul rând, viitorii șoferi trebuie să obțină un permis de autobuz și, în al doilea rând, trebuie să obțină un certificat de calificare profesională de șofer ( Berufskraftfahrerqualifikation ), care le permite să lucreze într-o companie de transport de călători.\n\nLa Stadtwerke Dortmund , de exemplu, durează aproximativ opt luni până când un nou angajat fără permis de conducere să înceapă prima sa zi de muncă, pe traseu, cu autobuzul cu pasageri.\n\nAsociația Federală a Transportatorilor Germani de Autobuze solicită în primul rând ca sistemul de formare a șoferilor de autobuz să fie simplificat și debirocratizat, la fel ca în Austria. Sindicatul propune un sistem de formare „2 în 1”, în cadrul căruia șoferii de autobuz ar fi pregătiți să lucreze după ce au absolvit un curs și au trecut un examen teoretic și unul practic.",
        "label": "Germania"
    },
    {
        "title": "10 legi care te vor uimi ca străin în Germania - GermaniaMea.ro",
        "content": "Germanii au așteptări mari când vine vorba de respectarea regulilor, doar că nu toate sunt cunoscute și de străini. Încălcarea accidentală a unora dintre următoarele legi ar putea duce la mari probleme sau vă poate costa o mulțime de bani.\n\nGermaniaMea.ro - un site pentru românii care caută de muncă în Germania – vă prezintă ce situații să evitați cu orice preț dacă va aflați în cea mai populată țară din Uniunea Europeană.\n\nGestul de a întâmpina pe cineva cu salutul nazist – cunoscut sub numele de „der Hitlergruß” în germană – este ilegal în Germania.\n\nÎntinderea brațului drept în diagonală, cu degetele mâinii întinse și mai sus de nivelul ochilor este o infracțiune care se pedepsește cu închisoare de la trei luni la până la cinci ani. Există totuși câteva excepții de la această lege strictă, care includ demonstrarea salutului în scopul unei performanțe artistice sau din motive educaționale. De altfel, aceasta e doar una dintre situațiile care îi enervează la culme pe germani. Pe celelalte, GermaniaMea.ro le-a prezentat AICI .\n\nOricât de mult nu-ți plac, uciderea viespilor este ceva ce ar trebui să eviți cu orice preț în Germania, informează TheLocal.de. Acest lucru se datorează faptului că viespile sunt protejate de Legea Federală de Conservare a Naturii, care prevede în secțiunea 39 că este interzis „să le deranjezi intenționat sau să le capturați, să le răniți sau să le ucideți fără un motiv rezonabil”.\n\nOricine este prins că face rău acestei insecte s-ar putea confrunta cu o amendă de până la 5.000 de euro, chiar și pentru una dintre cele mai comune soiuri de viespi.\n\nDacă ești o persoană activă din punct de vedere politic, căreia îi place să participe la demonstrații, aceasta este o regulă importantă de care trebuie să fii conștient.\n\nÎn Germania există o lege numită das Vermummungsverbot – interzicerea acoperirii feței la demonstrații. Scopul legii este ca autoritățile să se poată asigura că pot identifica persoanele în cazul unui comportament neadecvat în timpul unui protest.\n\nSingura excepție de la această regulă a fost în perioada Covid când purtarea măștilor de protecție erau obligatorii, în scopul prevenirii răspândirii virusului. În acest caz, principalul lucru este că purtătorul poate fi identificat.\n\nDacă tocmai ați cumpărat niște rafturi pe care doriți să le montați înainte de a începe o nouă săptămâna de lucru, cel mai bine este să așteptați până sâmbăta viitoare.\n\nAsta pentru că principiul Sonntagsruhe (odihna de duminică) este foarte important în Germania, încât poate fi chiar înscris în regulile locale. Fiecare stat și municipalitate își poate stabili propriile perioade de odihnă. Dacă sunteți chiriaș, ar fi bine ca proprietarul să vă aducă la cunoștință normele despre Ruhezeit (respectarea orelor de liniște) în regulile casei - Hausordnung.\n\nAsta înseamnă să nu găuriți, loviți, tundeți gazonul, aspirați sau reciclați recipientele de sticlă duminica.\n\nRegula de bază este că așa-numitul nivel de zgomot din cameră nu poate fi depășit în spațiile închise și 50 de decibeli în aer liber.\n\nOricine tulbură această liniște, se poate pomeni cu o amendă care poate ajunge la câteva sute de euro în unele cazuri.\n\nÎn situații extreme și cazuri repetate, cei care perturbă orele de liniște ar putea ajunge chiar să fie dați afară din locuință de către proprietar sau autoritatea locală.\n\nUnii spun că anumite cuvinte aruncate la nervi sunt inofensive, dar nu este cazul pe drumurile din Germania.\n\nA insulta pe cineva în timpul unei interacțiuni în traficul rutier este o infracțiune și poate aduce sancțiuni de până la 4.000 de euro.\n\nSite-ul Bußgeldkatalog a întocmit o listă cu cât pot costa anumite insulte atunci când sunt spuse la volan. Pentru ridicarea degetului mijlociu, de exemplu, judecătorii au aplicat amenzi între 600 și 4.000 de euro. A numi pe cineva dumme Kuh (vacă proastă) poate costa 300 de euro și „idiot” – 1.500 de euro. Se recomandă, de asemenea, prudență și în cazul unor atacuri indirecte.\n\nDacă nu cunoașteți diferența dintre formele „ Sie ” și „ du ” în germană, acum este momentul să vă lămuriți. Deși dacă te adresezi cu „ du ” (tu) unui ofițer de poliție german nu este direct interzis, acest lucru poate fi (și va fi adesea) considerat o insultă care constituie o infracțiune conform articolului 185 din codul penal.\n\nAls Fußgänger im Straßenverkehr unachtsam sein – adică neatenția unui pieton sau șofer de a trece pe roșu sau prin loc nepermis – este considerată o infracțiune în Germania care poate aduce o amendă pe loc de la 5 la 10 euro.\n\nDe asemenea, șoferilor li s-ar putea chiar să li se prelungească perioada de probă de doi ani dacă sunt prinși trecând pe culoarea roșie a semaforului.\n\nDacă sunteți șofer în Germania, asigurați-vă că aveți suficient carburant dacă circulați pe Autobahn.\n\nEste ilegal să te oprești pe autostradă în Bundesrepublik fără un motiv extrem de întemeiat, iar faptul că nu pui suficient combustibil în mașină nu este unul dintre ele.\n\nȘoferii care opresc pe Autobahn din acest motiv mai puțin de 3 minute riscă o amendă de 35 euro și 70 euro pentru mai mult de 3 minute, plus un punct de penalizare pe permis.\n\nDesigur, dacă ați parcat mașina în așa fel încât pune în pericol activitatea în trafic și duce la un accident, amenzile se pot majora și mai mult.\n\nÎn funcție de stat, spălarea mașinii în fața casei vă poate duce la o amendă uriașă în Germania.\n\nDeși nu există o interdicție generală privind spălarea vehiculului pe proprietăți private, există Legea federală privind resursele de apă ( das Wasserhaushaltsgesetz ) care face ca infestarea apelor subterane să fie pedepsită.\n\nLandurile au, de asemenea, propriul regulament, care specifică adesea mai multe detalii despre spălarea mașinilor pe proprietate privată. Statele Baden-Württemberg și Renania de Nord-Westfalia sunt deosebit de stricte în acest sens și emit amenzi începând de la aproximativ 500 de euro.\n\nAproape fiecare telefon mobil are acum o funcție de înregistrare vocală și video. Dar dacă înregistrezi vocea cuiva în Germania fără să ceri acordul, s-ar putea să ai probleme, deoarece este o infracțiune conform secțiunii 201 din Codul penal.\n\nÎnregistrarea neautorizată a cuvântului rostit în situații în care nu se vorbește în public se pedepsește indiferent de conținutul celor spuse. Legea aici este atât de strictă, încât nici măcar autoritățile germane nu au voie să facă înregistrări secrete de sunet sau imagini pentru a investiga o crimă.",
        "label": "Germania"
    },
    {
        "title": "„Viorel”, trimis să salveze populația de râși din Germania - GermaniaMea.ro",
        "content": "Pădurile din România se pot lăuda că adăpostesc una dintre cele mai mari populații de râs din Europa. Nu este și cazul Germaniei, care a apelat la administratorii fondurilor cinegetice din România pentru refacerea întregii populații de râși.\n\nÎn acest sens, reprezentanții Romsilva au publicat pe Facebook imagini cu „Viorel”, primul mascul de râs transferat recent în Germania pentru refacerea genetică a acestei specii. El a fost eliberat recent în Pădurea Thuringiană, alături de o femelă – Frida - născută în captivitate în Bundesrepublik.\n\n„În imagini de excepţie, vedeta din România, Viorel – primul râs transferat în Germania pentru refacerea genetică a acestei specii. În cadrul acestui proiect, 10 exemplare de râs de pe fondurile cinegetice gestionate de Direcţiile Silvice Suceava, Neamţ, Bacău şi Vrancea vor fi capturate şi transferate în Germania până în anul 2027”, au transmis, marţi, reprezentanţii Romsilva.\n\nÎn acest fel, va fi creat un nucleu în Pădurea Thuringiană, care va contribui la refacerea genetică a întregii populaţii de râşi existentă în prezent, în trei nuclee izolate şi foarte reduse numeric.\n\nEleodor Olavi Niţescu, directorul general adjunct al Regiei Naţionale a Pădurilor – Romsilva, şi Leonaş Dinu, inginer în cadrul regiei şi responsabilul de Proiectul „Lynx Thuringia“ au participat recent, la invitaţia BUND Germania, WWF Germania şi a lui Bernhard Stengele, Ministrul Mediului şi Agriculturii Landului Thuringia, la eliberarea în Pădurea Thuringiană a primului râs capturat în România pe fondurile cinegetice gestionate de Romsilva.\n\nDe la începutul acestui an, mai mulți râși au fost surprinși în pădurile din România. Cea mai recentă filmare a urmărit o pisică sălbatică, adultă, chiar pe Transfăgărășan, în căutare de hrană în luna aprilie și o alta, în Munții Călimani, în luna martie. Alte exemplare frumoase au putut fi fotografiate la finele anului 2023 în Parcul Naţional Retezat în cursul unei acţiuni de monitorizare a faunei din zonă, desfăşurată de angajaţii Administraţiei Parcului Naţional Retezat (APNR).\n\nRâsul, care este cea mai mare felină din Europa, e un animal rar, dar și destul de periculos. De obicei, râșii aceștia se deplasează fără zgomot și atacă prada pe neașteptate. De asemenea, au un auz și un miros foarte fin, precum și o vedere excelentă, inclusiv nocturnă, când ies la vânătoare. Pentru cei care nu sunt familiarizați, râsul reprezintă a treia specie ca dimensiune dintre mamiferele carnivore întâlnite pe teritoriul României. Aceste creaturi se hrănesc cu o varietate de animale, printre care căprioare, rozătoare, veverițe, păsări și chiar cocoși de munte.",
        "label": "Germania"
    },
    {
        "title": "E oficial! Germania, în al doilea an de recesiune! - GermaniaMea.ro",
        "content": "Relansarea economică se lasă așteptată în Germania! Deși guvernul de la Berlin estima, în aprilie, o creștere a produsului intern brut (PIB) de 0,3% pentru acest an, lucrurile nu stau deloc bine pentru cea mai puternică economie din Europa.\n\nMinistrul Economiei, Robert Habeck, a confirmat că PIB-ul țării este pe cale să se contracte pentru al doilea an consecutiv, declarând că situația este consecința „eșecurilor din ultimele decenii”.\n\nMai bine zis, prognoza actualizată a guvernului arată că economia Germaniei se va contracta cu 0,2% în acest an. Anul trecut, economia a înregistrat un declin de 0,3%. Inflaţia va continua tendinţa în scădere, ajungând la 2,2% în 2024, de la 5,9% anul trecut, apoi la 2% în 2025 şi 1,9% în 2026.\n\nAstfel, dacă noile previziuni privind PIB-ul se confirmă, Bundesrepublik se va confruntă cu al doilea an de recesiune, pentru prima dată de la începutul anilor 2000.\n\nDacă Germania intră în recesiune, efectele sunt resimțite în întreaga regiune, în special în România, pentru care Republica Federală este principalul partener comercial. În primele două trimestre ale anului 2024, România a înregistrat o creștere economică nesemnificativă, de doar 0,1%. În plus, consumul intern, care până recent a fost un motor principal al creșterii economice, a scăzut dramatic.\n\nIar, din nefericire, Germania devine tot mai neatractivă pentru investitori. Deja unele companii germane sunt considerate pasibile de a fi scoase la vânzare, arată o analiză Deutsche Welle. Alte concerne germane au în vedere relocarea în afara țării sau devin tot mai interesante pentru capitalul străin. Plus că industria auto germană suferă din toate încheieturile – nu se mai găsesc joburi bine plătite, giganţii auto precum VW, BMW şi Mercedes fac disponibilizări enorme, în timp ce altele fac primele închideri de fabrici. Poate acesta să fi fost momentul care i-a făcut pe mulți germani să conștientizeze amploarea problemelor din țară.\n\nHabeck păstrează estimările optimiste pentru anul viitor, când prognozează o creștere de 1,1% și de 1,6% în 2026. Această expansiune va avea loc cu ajutorul „inițiativei de creștere” a guvernului, a susținut el, care constă în peste 40 de măsuri de stimulare a economiei, inclusiv scutiri fiscale pentru companii și reducerea birocrației.\n\nProblemele mari ale Germaniei rămân migrația, lipsa investițiilor în infrastructură și lipsa de forță de muncă calificată.",
        "label": "Germania"
    },
    {
        "title": "Ce loc ocupă Germania ca destinație aleasă de muncitorii străini? - GermaniaMea.ro",
        "content": "Germania nu este cea mai râvnită destinaţie pentru emigranţi, dar nevoia acută de muncitori străini și faptul că este stat membru al UE contează în alegerea celor care vor să lucreze pentru salarii mai mari.\n\nÎncurajarea specialiștilor din străinătate să migreze în Germania este o problemă cheie în acest moment, guvernul urmărind să transforme principala putere din Europa într-o „țară modernă de migrație”.\n\nPotrivit rezultatelor unui sondaj la scară largă publicat miercuri, Bundesrepublik se află pe locul cinci ca destinație dezirabilă pentru a migra muncitorii străini, informează TheLocal.de.\n\nFirma de consultanța în management Boston Consulting Group (BCG), portalul de locuri de muncă Stepstone și organizația sa umbrelă The Network au chestionat 150.000 de angajați din 188 de țări diferite pentru a încerca să măsoare dorința de a lucra în străinătate și cele mai atractive destinații pentru a face acest lucru.\n\nGermania este aleasă de lucrătorii străini după Australia, Statele Unite, Regatul Unit și Canada. Însă, dintre țările non-vorbitoare de limbă engleză, Republica Federală s-a clasat pe primul loc.\n\nÎn ceea ce privește orașele în care străinii doresc să se mute, Berlinul s-a clasat pe locul șase. Londra a fost cel mai popular oraș pentru muncitorii străini, urmată de Amsterdam, Dubai, Abu Dhabi și New York.\n\nPotrivit cercetătorilor, totuși, locurile de muncă atractive și o piață a muncii sănătoasă erau mult mai importante pentru muncitorii străini decât dorința de a se muta într-o anumită țară sau oraș.\n\nAcest lucru a fost relevant în special pentru Germania: pentru aproape trei sferturi dintre respondenți (74%), calitatea locului de muncă a fost motivul pentru care au ales Germania, în timp ce sistemul de sănătate, de exemplu, a fost relevant doar pentru aproximativ o treime (34%).\n\n„În cursa de a acapara muncitori din străinătate vor câștiga companiile care oferă oamenilor talentați condiții de muncă atractive, precum și sprijin organizațional – de exemplu atunci când depun cereri de permis de muncă”, a declarat Jens Baier, consultant senior la BCG care a lucrat la studiu. „Din păcate, la acest capitol Germania mai are de lucrat”.\n\nGermania rămâne o destinaţie atractivă pentru muncitorii din străinătate, deşi migranţii spun că se confruntă cu rasism şi discriminare în viaţa de zi cu zi.\n\nLa nivel global, cercetătorii au descoperit că dorința de a se muta într-o țară străină era mare pentru aproximativ 60% dintre respondenți. Între octombrie și decembrie anul trecut, aproape un sfert dintre respondenți au căutat activ de lucru în străinătate.\n\nPentru germani însă, relocarea pentru muncă nu părea a fi o prioritate mare: doar 7% din cei 14.000 de persoane chestionate își căutau un loc de muncă într-o țară străină, Austria și Elveția fiind principalele destinații.\n\nAcesta a fost mai puțin de jumătate din procentul de oameni din Marea Britanie, Italia și SUA care au spus că visează să lucreze în străinătate.\n\nÎntre timp, oamenii din țările africane și indienii și-au exprimat cel mai mult dorința de a trăi și de a lucra într-o țară străină.\n\nExistă însă semne că Germania ar putea să-și piardă o parte din strălucirea ca destinație pentru străini: încă din 2018, țara a reușit să ajungă pe locul doi în clasamentele internaționale.\n\nPentru Dr. Tobias Zimmermann, expert pe piața muncii a Stepstone Group, care a fost coautor al studiului, atât sectorul privat, cât și cel public ar trebui să fie implicate în facilitarea imigrației pentru lucrători.\n\n„Fără migranți, nu ne vom putea menține prosperitatea”, a spus Zimmermann. „Este o oportunitate uriașă că atât de mulți oameni sunt dornici să se mute în Germania pentru un loc de muncă bun. Politica și afacerile ar trebui să lucreze și mai strâns împreună pentru a promova o integrare mai flexibilă și mai rapidă pe piața muncii”.",
        "label": "Germania"
    },
    {
        "title": "Vine iarna adevărată în Germania! „Anomalii meteorologice” peste Europa - GermaniaMea.ro",
        "content": "A fost destul de frig în Germania în ultimele zile. Din păcate, în continuare, meteorologii nu au vești bune, poate doar pentru iubitorii de ceva zăpadă. Aceștia estimează că săptămâna viitoare se va instala prima imagine reală a vremii de iarnă. Dacă nu ați făcut-o deja, este timpul să vă scoateți geaca groasă, căciula și mănușile de iarnă. În zilele următoare, o explozie de aer mai rece din Scandinavia este de așteptat să migreze spre Germania - și va aduce zăpadă și rafale puternice de vânt.\n\nModelele meteorologice au prezis recent că debutul de iarnă va sosi în Germania la începutul lui noiembrie, dar nu s-a întâmplat nimic major.\n\nMeteorologul german Dominik Jung, de la wetter.net, a declarat: „De data aceasta este mult mai probabil ca iarna să ne bată la ușa în Germania, pentru prima dată (în acest an).”\n\nSistemul de joasă presiune care atârnă deasupra Scandinaviei este de așteptat să aducă aer polar înghețat în Germania. Acest lucru ar putea însemna zăpadă, inclusiv la altitudini mai mici. De la 400 la 600 de metri, ar putea cădea 5-10 cm de zăpadă proaspătă. Între timp, sunt așteptate rafale puternice în special în zilele de miercuri și joi de săptămâna viitoare.\n\nEste de așteptat să se aștearnă zăpadă proaspătă în unele văi alpine, temperaturile peste noapte scăzând la aproximativ -10°C sau chiar -20°C în unele locuri. Alte regiuni din Germania s-ar putea confrunta cu îngheț pe timpul nopții, de la ușor până la moderat, și temperaturi care scad la -8°C.\n\n„Carosabilul alunecos din cauza poleiului e, prin urmare, inevitabil”, a mai spus expertul meteorolog Jung.\n\n„Primii fulgi de zăpadă sunt posibili de marți, miercuri cel mai târziu”, a declarat expertul meteorologic ARD, Alexander Fromm, într-un interviu pentru RBB.\n\nDeși modelele meteorologice sunt încă evaluate cu un grad de prudență, există indicii puternice ale unei schimbări semnificative a vremii, cu ninsoare și vânt puternic, a spus Fromm.\n\n„Lucrurile vor deveni interesante de la mijlocul săptămânii viitoare, când vremea actuală de înaltă presiune va lăsa loc unei activități puternice de joasă presiune”, a spus expertul meteo.\n\nPotrivit acestuia, un strat consistent de zăpadă este destul de puțin probabil. Se așteaptă că această perioadă de vreme relativ rece și umedă să continue până duminică, 24 noiembrie.\n\nÎnainte de asta, puține lucruri se vor schimba. Weekendul care urmează va începe în mare parte uscat sâmbătă, cu mulți nori și câteva perioade însorite, cu temperaturi de aproximativ 8 până la 11°C în zona Berlinului. O imagine similară va fi și în regiunile vestice, inclusiv în Köln.\n\nDuminică, frontul de aer rece va aduce vreme înnorată în zonele de joasă altitudine, ploioasă, cu temperaturi de 7 - 9°C, în timp ce luni se preconizează că va fi în mare parte uscat. În sud va fi vizibil mai frig. În Munchen sunt prognozate minime de 0 - 2°C în următoarele zile. Conform prognozelor actuale, șansele unui Crăciun alb sunt slabe.\n\nSăptămâna viitoare, modelele meteo vor fi foarte diferite pe măsură ce aerul mai rece va fi eliberat din regiunile polare. Privind peste Europa, se va putea observa că zona de joasă presiune va aduce un debit rece, nordic, în părțile centrale și vestice, crescând potențialul de zăpadă și în țări precum Marea Britanie, Irlanda. Asta în timp ce România va avea parte de vreme în ușoară încălzire, cu temperaturi de 10 - 11°C.\n\n„Putem vedea o anomalie continuă a aerului rece care ajunge dinspre nord-vest în jos în părțile centrale. Acest lucru se datorează rotației în sens invers acelor de ceasornic a unui sistem de joasă presiune, coborând aerul rece pe partea sa de vest și aerul mai cald în sus pe partea sa de est. Peste Europa, meteorologii observă un model cu două zone de înaltă presiune și o zonă potențială de joasă presiune între ele, acoperind părțile de nord-vest și centrale ale continentului”, explică specialiștii meteo.\n\nDacă am fi la sfârșitul lunii decembrie sau ianuarie, un astfel de model ar aduce o perioadă de iarnă de lungă durată. Întrucât ne aflăm încă la mijlocul lunii noiembrie, frigul și zăpada vor fi de o intensitate mai mică, dar vor atinge totuși o zonă mai mare și vor aduce o vreme foarte diferită de cea din prima jumătate a acestei luni.",
        "label": "Germania"
    },
    {
        "title": "Cum stau nemții cu viciile? - GermaniaMea.ro",
        "content": "Recent, un studiu arăta că germanii se confruntă cu probleme de sănătate din cauza faptului că au devenit din ce în ce mai sedentari.\n\nPotrivit Universității de Educaţie Fizică din Koln şi a serviciului german de asigurări de sănătate DKV, în medie, un german îşi petrece 9,2 ore pe zi stând pe scaun - cu jumătate de oră mai mult decât în 2021, în perioada pandemiei COVID-19. Studiul a fost realizat prin intervievarea a 2.800 de adulţi, prin telefon, cu privire la activitatea fizică, regimul alimentar, consumul de alcool şi tutun şi nivelurile de stres.\n\nÎn timp ce tendința generală arată o scădere a fumatului în Germania, în prima jumătate a anului 2023 s-a întâmplat ceva care i-a determinat pe unii locuitori din republica federală să apeleze din nou la o țigară, susține iamexpat.de.\n\nCel puțin așa arată datele Asociației Germane a Industriei Tutunului și de Noi Produse (BVTE), care au fost prezentate la un târg din Dortmund de CEO-ul Jan Mücke.\n\nPotrivit lui Mücke, vânzările de tutun au crescut cu 3% în primele șapte luni ale anului, ceea ce reprezintă un salt considerabil după scăderea de anul trecut de 8,3%.\n\nMücke a susținut că debutul timpuriu al verii în Germania a fost probabil cauza pentru care nemții s-au apucat să fumeze mai mult, deoarece socializarea afară, la soare, încurajează adesea un astfel de comportament.\n\nDar, în general nemții fumează mai puțin și apelează mai regulat la alternative precum berea fără alcool. Germania înregistrează un minim istoric când vine vorba de vânzările de țigări, iar numărul mărcilor de bere fără alcool de pe piața din Germania s-a dublat în ultimii 13 ani, așa cum GermaniaMea.ro a arătat AICI .\n\nVânzările de bere variază foarte mult pe parcursul anului. Și sunt semnificativ mai mari în lunile de vară comparativ cu restul anului.\n\nCu toate acestea, germanii sunt printre cei mai mari consumatori de alcool din lume. Cu o medie de peste 10 litri pur pe care un cetățean mediu consumă într-un an. Potrivit ministerului german al sănătății, costurile economice ale consumului de alcool se ridică la 57 de miliarde de euro în fiecare an.\n\nDar pe scena internațională, Germania se descurcă încă destul de prost când vine vorba de a ajuta oamenii să renunțe la obicei. La publicarea celui de-al nouălea raport anual privind consumul global de tutun, Organizația Mondială a Sănătății (OMS) a condamnat republica federală pentru că a întârziat în implementarea politicilor preventive în ultimii 15 ani.\n\nDirectorul pentru Promovarea Sănătății la OMS, Rüdiger Krech, a spus că politica actuală privind fumatul din Germania este „de mare îngrijorare”. În întreaga republică federală, cumpărarea de țigări și tutun este încă accesibilă și, deși există o interdicție de fumat în interior, multe baruri și cluburi de noapte permit clienților să fumeze.\n\nCu toate acestea, această atitudine se schimbă în unele orașe, cum ar fi Berlin - unde autoritățile locale au anunțat recent că vor începe să închidă locurile care au fost găsite încălcând legea privind interzicerea fumatului.\n\nÎn acest sens, Mücke a pledat pentru „produse cu risc redus”, inclusiv produse din tutun încălzit, țigări electronice și pungi cu nicotină concepute pentru uz oral.\n\nÎn plus, pe măsură ce legalizarea consumului controlat de canabis prinde tot mai mult contur (vezi AICI ), Germania se pregătește să modifice legea împotriva fumatului.\n\nConform unui proiect de lege, pipașii nu vor mai putea trage un fum în mașini dacă lângă ei se află copii minori sau femei însărcinate. Despre asta, GermaniaMea.ro a detaliat AICI .\n\nPoluarea în urma fumatului în mașină este „extrem de mare din cauza volumului mic de spațiu”. Fumatul pasiv provoacă „conform unor studii de încredere” multe „boli grave și decese”. Printre altele, s-a dovedit o legătură cauzală între fumatul pasiv și cancerul pulmonar.\n\n„Interzicerea fumatului în mașină în timpul călătoriilor este o necesitate. Ar fi trebuit introdusă mai devreme\", admite ministrul Sănătății, Karl Lauterbach.",
        "label": "Germania"
    },
    {
        "title": "Incident periculos cu un român pe autostradă în Germania! - GermaniaMea.ro",
        "content": "În noaptea de marți, 11 iunie, s-a dat alarma în rândul polițiștilor germani de la rutieră după ce mai mulți participanți la trafic au raportat un incident periculos pe autostrada 93, lângă Pfreimd. După cum reiese din raportul oamenilor legii din Schwandorf, autorul este un șofer în vârstă de 60 de ani, de naționalitate română, informează onetz.de.\n\nAcesta a fost prins când circula pe contrasens și, potrivit martorilor, s-a deplasat așa pe o distanță de câțiva kilometri.\n\nPoliția a intervenit imediat spre sectorul indicat al autostrăzii, în direcția Hochfranken. Camionul condus de român a fost observat în jurul orei 2.50 circulând în sens greșit în apropierea intersecției Wernberg-Köblitz sau la „Oberpfälzer Wald” nod de autostradă din motive necunoscute. Conform oamenilor legii, bărbatul conducea vehiculul de mare tonaj cu o viteză de cel puțin 60 km/h pe banda stângă, până după intersecția Pfreimd.\n\nPoliția a mai consemnat că alți participanți la trafic, aflați pe sensul opus, au încercat să-l avertizeze să revină pe sensul potrivit folosind semnalele luminoase.\n\n„Apoi, se pare că și-a dat seama de greșeala sa gravă și în cele din urmă s-a oprit pe banda din stânga a autostrăzii dintre intersecția Pfreimd și parcarea Schloßberg-Ost. A efectuat această manevră de conducere timp de câteva minute și, în cele din urmă, a părăsit Pfreimd - intersecție cu autobahn”, continuă poliția.\n\nÎn mod miraculos, acest incident periculos pe sens greșit pe autostradă nu a provocat un accident de circulație.\n\nPolițiștii l-au luat la verificări pe român și vehiculul pe care-l conducea în parcarea Schlossberg-Ost, după ce acesta făcuse o altă întoarcere la intersecția Nabburg și conducea acum spre sud, pe partea corectă a drumului.\n\nBărbatul le-a spus senin agenților că, de fapt, el căuta un loc de parcare și și-a dat seama târziu că e pe contrasens. În plus, el a dat vina pe semnalizarea inadecvată de pe autostradă.\n\nPretextul invocat de român nu i-a convins pe polițiștii germani, astfel că, în urma consultării cu Parchetul din Amberg, împotriva șoferului de 60 de ani a fost inițiată o procedură pentru contravenție. De asemenea, acesta a trebuit să plătească o amendă în valoare de câteva sute de euro.",
        "label": "Germania"
    },
    {
        "title": "Angajații Volkswagen din Germania, de azi în grevă - GermaniaMea.ro",
        "content": "Începând de azi, 2 decembrie, IG Metall – cel mai puternic sindicat din Bundesrepublik - a mobilizat toți angajații Volkswagen din Germania într-o grevă de avertisment pe perioadă nedeterminată, informează TheLocal.de.\n\nMii de angajați au protestat la sediul companiei din Wolfsburg, dar și la uzina din Hanovra, unde sunt 14.000 de angajați, plus la alte fabrici de componente și auto, inclusiv Emden, Salzgitter și Brunswick.\n\n„Grevele de avertizare vor începe de luni la toate fabricile. Cât de lungă și cât de intensă trebuie să fie această confruntare este responsabilitatea Volkswagen la masa negocierilor. Dacă va fi nevoie, aceasta va fi cea mai dură bătălie de negociere colectivă pe care Volkswagen a văzut-o vreodată”, a dat asigurări Thorsten Gröger, negociatorul principal al sindicatului IG Metall cu VW.\n\nOdată cu începutul grevelor, conducerea Volkswagen a transmis într-un comunicat că va respecta dreptul angajaților de a intra în grevă și a promis că va încerca să reducă impactul asupra clienților printr-o serie de măsuri preventive.\n\nSindicatul IG Metall a propus economii în valoare de 1,5 miliarde de euro (1,6 miliarde de euro) în costuri cu forța de muncă, inclusiv renunțarea la bonusurile pentru anii 2025 și 2026, fără a fi nevoie de închiderea fabricilor. Închiderea de uzine ar fi o premieră pentru marca germană care nu a mai închis vreo fabrică în Germania în cei aproape 90 de ani de existență.\n\nSindicatul a mai spus că ar putea renunța la cererea de creștere a salariilor în schimbul orelor de lucru mai scurte la unele fabrici.\n\nÎn replică, Volkswagen a refuzat oferta angajaților și a cerut o reducere a salariilor cu 10%, argumentând că trebuie să reducă costurile și să mărească profitul pentru a apăra cota de piață. Compania spune că nu poate exclude astfel de măsuri drastice în fața concurenței chineze și a reducerii cererii consumatorilor.\n\nPotrivit conducerii VW, măsurile propuse de IG Metall nu ar aduce beneficii decât pe termen scurt, dar nu ar aduce la o rezolvare a problemelor economice ale mărcii pe termen lung.\n\nConstructorul auto anunțase anterior că este nevoie de economii serioase, de peste 4 miliarde de euro.\n\nA treia runda de negocieri colective la VW s-a încheiat joia trecută fără rezultat. Negocierile vor fi reluate pe 9 decembrie.\n\nProtestele vor continua și mâine și s-ar putea extinde, sindicaliștii amenințând cu proteste de 24 de ore sau chiar zile întregi în care liniile de asamblare vor fi oprite.\n\nAceste probleme economice afectează deja fabricile Volkswagen din afara Germaniei. Compania a anunțat recent că va vinde uzina pe care o operează ca parte a unui joint venture cu SAIC în regiunea Xinjiang din China, informează DW.com. De asemenea, tot aici, constructorul german va vinde și două piste de testare.\n\nCu toate acestea, strategia Volkswagen pare de neînțeles atâta timp cât conducerea a anunțat extinderea parteneriatului cu compania chineză, promițând să introducă 18 modele noi până în 2030.\n\nAspectul ascuns al acestei decizii este că această fabrică este acuzată de ani de zile de utilizarea muncii forțate a minorității uigure.\n\nÎntre timp, autorităţile indiene au emis o notificare către producătorul german de automobile Volkswagen, acuzându-l că a evitat în mod intenţionat taxe de import în valoare de 1,4 miliarde de dolari, notează indiatimes.com.\n\nConform documentelor oficiale, Volkswagen a declarat importuri de componente auto pentru mărcile Audi, VW şi Skoda la o taxă preferenţială de 5-15%, în loc să plătească taxele de 30-35% aplicabile vehiculelor importate în stare aproape complet asamblată (CKD). Această schemă ar fi fost utilizată pentru modelele Skoda Superb, Kodiaq, Audi A4, Q5 şi SUV-ul VW Tiguan, prin fragmentarea comenzilor şi utilizarea mai multor facturi pentru a evita depistarea lor.\n\nVolkswagen India a reacționat și a declarat că analizează notificarea şi cooperează cu autorităţile, reafirmând respectarea tuturor legilor locale şi internaţionale.",
        "label": "Germania"
    },
    {
        "title": "Germania: Totul despre noua aplicație a biletului de 49 euro - GermaniaMea.ro",
        "content": "Dacă abia așteptai să pui mâna pe noul Deutschlandticket al Germaniei, care oferă călătorii nelimitate cu transportul regional pentru 49 de euro pe lună, vei fi încântat(ă) să afli că prevânzarea va începe în curând la nivel național printr-o nouă aplicație!\n\nEste vorba despre „ Dein Deutschlandticket ”, noua aplicație pentru smartphone dezvoltată special de Mobility Inside pentru accesarea noului bilet unic de călătorie lunar, cu mai puțin de două luni înainte ca acesta să fie pus în vânzare în mod oficial pe 1 mai.\n\nAplicația ar trebui să fie disponibilă în următoarele zile, iar vânzarea în avans a biletelor în toată Germania va începe pe 3 aprilie.\n\nAbonamentul de transport la 49 de euro din Germania este succesorul biletului de 9 euro care a avut un succes răsunător vara trecută, și a fost conceput de autoritățile federale pentru a susține puterea de cumpărare a populației.\n\nPotrivit dezvoltatorului Mobility Inside, aplicația va permite ca abonamentele pentru biletul de 49 euro să fie cumpărate și anulate în doar câțiva pași. Întrucât oferta de călătorie va fi disponibilă doar ca abonament lunar și va fi anulată tot lunar, este posibil ca ușurința de a încheia abonamentele să devină o caracteristică importantă.\n\nNoua aplicație Mobility Inside va fi, de asemenea, conectată la serviciile de sharing pentru scutere electrice și biciclete, iar serviciile de închiriere a bicicletelor și scuterelor vor fi disponibile direct în aplicație. Totuși, acestea nu vor fi incluse în prețul biletului de 49 euro.\n\nPasagerii vor putea vedea, de asemenea, un orar pentru întreaga Germania cu date în timp real în aplicație, a mai anunțat dezvoltatorul.\n\nÎn timp ce „ Dein-Deutschlandticket ” este aplicația oficială dezvoltată pentru vânzarea biletului de 49 euro, susținută de acționari, de la Aktiv Bus Flensburg la Deutsche Bahn, vor exista și alte modalități de a cumpăra biletul.\n\nVa exista și un card cu cip - și se va putea folosi și o versiune tipărită a biletului, cel puțin pentru început.\n\nAlte companii regionale de transport - precum BVG din Berlin și Kölner Verkehrs-Betriebe (KVB) din Koln - vor oferi, de asemenea, biletul în aplicațiile lor.\n\nCe se va întâmpla cu abonamentele existente?\n\nMulte companii și asociații de transport au anunțat deja că abonamentele existente care sunt valabile și după 1 mai pot fi convertite automat în cel de 49 euro. În alte situații, totuși, pasagerii vor fi cei care vor trebui să ia măsuri pentru a-și schimba abonamentul la noul tip de bilet.\n\nSpre deosebire de multe alte tipuri de abonament existente, Deutschlandticket -ul nu oferă posibilitatea de a lua cu tine și alți pasageri, nici măcar membrii familiei, seara sau în weekend. Doar copiii cu vârsta de până la șase ani pot circula gratuit, ceea ce este se întâmplă deja cu trenul și alte mijloace de transport.\n\nExistă planuri de a stabili o legătură între biletul de 49 euro și abonamentele de serviciu cu preț redus. Guvernele federale și de stat au convenit că angajatorii să plătească cu 5% la sută mai puțin pentru bilet atunci când îl cumpără dacă îl transferă angajaților lor cu o reducere de cel puțin 25%.\n\nUnele regiuni discută despre oferirea de reduceri pentru școlari, studenți și persoanele care beneficiază de servicii sociale în plus sau ca alternativă la biletul de 49 euro. Baden-Württemberg a lansat deja un bilet mai ieftin pentru tineri, deși acoperă doar călătoriile în interiorul statului. Sunt luate în considerare și abonamente lunare suplimentare pentru biciclete. Există, de asemenea, solicitări pentru programe speciale pentru familii - deoarece, conform planurilor actuale, fiecare membru al familiei cu vârsta peste șase ani ar trebui să-și cumpere propriul bilet.\n\nCine va beneficia cel mai mult de noul abonament?\n\nSumele economisite în urma abonamentului de 49 euro depind de utilizarea individuală a transportului public, precum și de ofertele de bilete anterioare din regiunea respectivă.\n\nÎn majoritatea zonelor metropolitane, prețurile actuale lunare ale biletelor sunt de obicei semnificativ mai mari de 49 euro, în timp ce în zonele rurale sunt adesea chiar de ordinul sutelor. Prin urmare, navetiștii de la periferia orașelor mari și oricine parcurge în mod regulat distanțe mai lungi folosind transportul public sau călătorește, adesea, în diferite locuri, vor beneficia foarte mult de această ofertă.\n\nCu toate acestea, biletul de 49 de euro este mai puțin atractiv pentru utilizatorii de transport în comun, care beneficiază deja de oferte reduse, cum ar fi biletele sociale, folosesc frecvent programe speciale, cum ar fi carpooling-ul, conceptul prin care împart un bilet, sau trăiesc într-o regiune cu conexiuni de transport slabe.\n\nDeci, acum că există o aplicație, biletul de 49 euro va deveni operațional cu siguranță pe 1 mai?\n\nÎn ciuda faptului că acum există o aplicație, iar biletele urmează a fi puse în vânzare, nu există nimic bătut în cuie.\n\nProiectul de lege a fost discutat pentru prima dată de Bundesrat la începutul lunii martie, iar ministrul federal al transporturilor, Volker Wissing (FDP), își propune să finalizeze procesul legislativ înainte de sfârșitul lunii martie. Pentru a face acest lucru, Bundesrat ar trebui să aprobe proiectul de lege la următoarea ședință din 31 martie și poate fi încă modificat în Bundestag între timp.",
        "label": "Germania"
    },
    {
        "title": "Săptămâna de lucru de 4 zile în Germania! O idee bună sau nu? - GermaniaMea.ro",
        "content": "Subiectul săptămânii de lucru de patru zile nu este vehiculat de ieri-de azi în Germania, însă a început să fie mai intens dezbătut odată cu pandemia și, implicit, cu nevoia de flexibilitate a programului.\n\nStrategia era, printre altele, de a ajuta companiile să-şi protejeze veniturile şi forţa de muncă. Dacă tot s-a putut aplica munca de acasă/remote/telemunca, de ce nu ar putea fi și 3 zile libere pe săptămână?\n\nConfederația Asociației Angajatorilor Germani (BDA) încurajează angajații din Republica Federală să atingă un echilibru mai bun între viața profesională și viața privată, dar... nu așa cum s-ar putea aștepta.\n\nÎntr-un studiu recent efectuat pe 2.900 de lucrători, cercetătorii au descoperit că atunci când lucrează cu o zi mai puțin pe săptămână, angajații din Germania sunt mai mulțumiți, asta în timp ce și profiturile companiei cresc, informează iamexpat.de. Prin urmare, nu este surprinzător că, pentru mulți oameni care lucrează 40 de ore pe săptămână, perioada de lucru de patru zile este un vis la care speră că s-ar putea concretiza într-un viitor nu prea îndepărtat.\n\nDespre care sunt șansele ca Germania să treacă la săptămâna de lucru de patru zile, GermaniaMea.ro a scris AICI .\n\nUn alt sondaj, efectuat de Forsa de această dată, relevă că 71% dintre oamenii care lucrează în Germania ar dori să aibă opțiunea de a lucra doar patru zile pe săptămână.\n\nCu toate acestea, principala preocupare a angajatorilor rămâne deficitul actual și în creștere de muncitori din Germania.\n\n„Situația s-ar putea agrava dacă orele de lucru sunt reduse. Avem nevoie de mai mult entuziasm pentru muncă”, a declarat Steffen Kampeter, preşedintele puternicei asociaţii patronale BDA pentru Table.Media.\n\nFostul membru al parlamentului CDU a criticat și polița de asigurare lansată în Germania în 2014 „ Rente mit 63 ” (pensie la 63 de ani), care presupune că asigurații născuți înainte de 1 ianuarie 1953, care au lucrat deja timp de 45 de ani, se pot pensiona la împlinirea vârstei de 63 de ani. Kampeter a numit polița un „eșec politic flagrant” prin care Germania a pierdut muncitori valoroși.\n\nÎn 2023 este încă posibil să te pensionezi anticipat dacă ai contribuit la pensie în Germania pentru cel puțin 35 de ani, dar vârsta standard de pensionare este de 66 de ani și va crește la 67 de ani până în 2031.\n\n„Va trebui să lucrăm mai mult”, a spus Kampeter. În 2023, 250.000 de angajați din Germania urmează să se pensioneze anticipat, o evoluție despre care liderul asociației spune că va duce la „pierderea multor angajați buni din companii”.\n\nProgramul săptămânii de lucru de patru zile a fost implementat treptat și cu succes de țări precum Marea Britanie și Belgia. Modelul este agreat printre angajații germani care au absolvit studii superioare și cu vârste cuprinse între 30 și 44 de ani - mulți dintre ei au copii și se luptă să jongleze atât cu responsabilitățile locului de muncă, cât și cu îngrijirea copiilor.\n\nCargo Truck Direct, o companie care operează în sectorul transportului expres, a anunțat că începând din februarie că a decis să testeze, în premieră la nivel de industrie, implementarea săptămânii de lucru de patru zile, potrivit logistik-news24.de.\n\nCargo Truck Direct, cu sediul la Düsseldorf, are aproximativ 30 de angajați și vrea, astfel, să testeze dacă o săptămână de lucru de doar patru zile poate funcționa la fel de eficient ca una standard, de 5 zile, cu avantajul beneficiului direct reprezentant de ziua liberă în plus pentru angajați.\n\n„Vrem să dăm ceva înapoi angajaților, și anume cel mai important lucru din viață: timpul”, a declarat Andreas Hohnke, Director General și fondator al Cargo Truck Direct.\n\nInițial, compania a introdus săptămâna de lucru de 4 zile pe o perioadă de opt săptămâni, urmând ca la finalul acesteia să evalueze dacă profitabilitatea, dar și satisfacția angajaților la locul de muncă, a crescut.\n\nNoul sistem se aplică angajaților din toate departamentele și este important de notat că aceștia își vor păstra aceeași valoare a salariilor.\n\nGermania găzduiește una dintre cele mai scurte săptămâni de lucru medii din Europa. Potrivit Forumului Economic Mondial (WEF), săptămâna medie de lucru este de 34,2 ore. Cu toate acestea, sindicatele cer reducerea în continuare a programului de lucru.",
        "label": "Germania"
    },
    {
        "title": "Germania: Un român a câștigat în instanța dreptul de a urina în mare - GermaniaMea.ro",
        "content": "Un subiect a făcut înconjurul, dar și deliciul presei germane zilele acestea, având în prim plan un român cu un caz mai special. Conaționalul a fost achitat de tribunalul local din Lübeck, deși a înfăptuit o infracțiune aspru pedepsită în Germania.\n\nUrinarea în public ( Wildpinkel ) – căci despre ea este vorba - este interzisă în Republica Federală, indiferent dacă are loc, de exemplu, în pădure, pe trunchiul unui copac, pe marginea drumului sau pe zidul unei case, și este considerată infracțiune administrativă. Se pedepsește cu amendă și, în cele mai grave cazuri, chiar cu închisoare.\n\nPublicațiile nemțești au relatat despre acest proces care s-a desfășurat marți, dar fapta a avut loc în vara anului 2022, în timpul Săptămânii Travemünde.\n\nMai exact pe 30 iulie, o patrulă a biroului local de ordine publică a surprins în jurul orei 00:36 un cetățean român făcându-și nevoile în Marea Baltică la adăpostul întunericului și la aproximativ 20 de metri distanță de grupul său. Poate că aceste detalii par lipsite de importanță, dar ele au făcut diferența și au cântărit mult la declararea verdictului.\n\nÎn consecință, omul cu vezica slabă a primit o amendă de 60 de euro pentru că „a provocat o tulburare a liniștii publice și a acționat într-un mod extrem de necorespunzător\", notează ndr.de.\n\nSigur pe drepturile sale și extrem de perseverent, românul a contestat amenda primită, chiar dacă nu este vorba de o sumă mare.\n\nEvenimentele au fost văzute diferit în instanța de judecată. Atent la detaliile prezentate de inculpat, judecătorul Felix Spangenberg i-a dat dreptate inculpatului. În justificarea procesului, magistratul a menționat că bărbatul era vag vizibil în întunericul de afară, iar nimeni din jurul acestuia nu se simțise deranjat de gestul românului. Drept urmare, nimeni nu s-a simțit hărțuit.\n\nCând se lucrează sau se desfășoară activități în natură, cum ar fi drumețiile, există un anumit nivel de toleranță față de urinarea în public. La malul mării, spre deosebire de munte sau de marginea pădurii, nu există altă posibilitate de retragere decât aceea de a întoarce spatele eventualilor privitori, exact ceea ce a făcut și conaționalul în cauză.\n\n„Ținând cont de considerentele obișnuite și fără adăugarea unor împrejurări speciale”, acest caz nu este așadar un act impropriu, conform motivelor hotărârii.\n\nO parte din raționamentul din spatele verdictului: oamenii nu au mai puține drepturi în sălbăticie decât animalele.\n\n„Omul nu are mai puține drepturi sub imensitatea cerului decât cerbul din pădure, iepurele pe câmp sau foca în marea Mării Baltice”, se mai arată în decizia tribunalului districtual Lübeck.\n\nInstanța a respins, de asemenea, o eventuală poluare a apei sau tulburare a mirosului. Potrivit hotărârii, cu un volum de 21.631 de kilometri cubi de apă salmastră în Marea Baltică, nu se poate vorbi de poluare sau deranjamente cauzate de mirosuri. Cantitatea de urină care provine de la o persoană este prea mică pentru aceasta, chiar și în cazuri repetitive.\n\nȘi astfel, un caz banal a răsturnat totul într-o perspectivă fundamentală, care este valabilă și pe plajele din Mecklenburg-Pomerania de Vest pentru moment.\n\nDecizia este deja obligatorie din punct de vedere juridic, iar românul a scăpat de pedeapsă.",
        "label": "Germania"
    },
    {
        "title": "Germania: De ce e călătoria cu trenul mai scumpă decât cu avionul? - GermaniaMea.ro",
        "content": "În trecutul nu prea îndepărtat, o călătorie făcută vara cu trenul între Munchen și Florența era una de durată, dar accesibilă pentru studenți, muncitori și familii deopotrivă. Dar, de când cu companiile aeriene care beneficiază de subvenții mari și promovează strategii agresive de tarifare, călătoria cu trenul a devenit o posibilitate de transport agreată doar de cei care își permit „luxul” de a dedica mai multe ore călătoriilor.\n\nÎn medie, în Germania, călătoria cu trenul este de două ori mai scumpă decât zborul cu avionul, arată un nou studiu realizat de Greenpeace la nivel european, potrivit iamexpat.de.\n\nAmploarea acestei schimbări de opțiuni privind transportul a fost dezvăluită de raportul organizației de mediu referitor la diferența dintre costul zborului - care, conform datelor Agenției Europene de Mediu, emite în medie de 4,84 ori mai multe emisii de gaze cu efect de seră decât trenurile - și costul călătoriei cu trenul.\n\nPentru raport, Greenpeace a analizat 112 rute din Europa și a comparat costul zborului cu cel al călătoriei cu trenul între variațiile a două locații europene. Dintre toate rutele luate în considerare, în 79 de cazuri s-a dovedit mai ieftin să zbori decât să mergi cu trenul. Dintre cele 23 care erau mai ieftine, aproximativ 12 erau considerate a avea servicii de calitate scăzută, cum ar fi conexiuni proaste sau lente.\n\nPe plan internațional și în Europa, există multe asocieri pozitive cu sistemul feroviar german, care din exterior este perceput ca punctual, de anvergură și accesibil. În Germania, acest sentiment este în mare măsură respins, cu întârzieri regulate și extreme, dezvoltări de construcții prost organizate și subfinanțate și servicii supraaglomerate care demonstrează contrariul.\n\nPropunerile recente, precum biletul unic de 9 euro/lună , valabil vara trecută, și succesorul actual – abonamentul de 49 de euro , au făcut călătoriile cu trenurile germane mai accesibile. Dar, conform Greenpeace, călătoria cu trenul în, spre și dinspre Germania este chiar și cu 51% mai scumpă decât zborul cu avionul.\n\nPe unele rute, de exemplu între Hamburg și Munchen, Stuttgart și Berlin sau pe orice rută între Germania și Elveția, varianta cu trenul a fost întotdeauna mai ieftină. Dar dacă călătorii vor să treacă granița spre Spania, Italia, Marea Britanie, Franța sau țările nordice, călătoria cu avionul este întotdeauna sau aproape întotdeauna mai ieftină. În cel mai extrem caz, călătoria cu avionul între Köln și Manchester este de cinci ori mai ieftină decât a merge cu trenul.\n\nMotivul acestei discrepanțe între costul călătoriilor interne față de călătoriile peste granițele europene este că Germania este una dintre singurele țări care aplică taxe mai mari pentru zborurile interne decât pentru trenuri (19% față de 7%).\n\nÎn timp ce guvernul german și Deutsche Bahn au anunțat recent planuri de dezvoltare a serviciilor, cum ar fi renovarea fiecărei a treia stații din țară și lansarea de noi servicii internaționale, criticii susțin că operatorul feroviar german are nevoie de miliarde de euro în plus pentru ca țara să se apropie de obiectivul său de neutralitate climatică până în 2045, cu atât mai puțin cu prevederile Acordului de la Paris.\n\nGreenpeace subliniază că doar 1% din populația globală este responsabilă pentru crearea a mai mult de jumătate din emisiile climatice globale. În loc să-și petreacă timpul dezvoltării tehnologiei care face posibil zborul ecologic, organizația ajunge la concluzia că ar trebui investiți mai mulți bani în transportul feroviar și ar trebui acordate mai puține subvenții companiilor aeriene cu buget redus.\n\nAceste strategii de prețuri „au un cost ridicat pentru planetă și locuitorii săi, inclusiv angajații acestora, vecinii aeroportului, clienții, persoanele afectate de fenomene meteorologice extreme sau de biodiversitate în general”, a scris Greenpeace în concluzia sa.\n\nOdată cu revenirea la transportul cu trenul la prețuri rezonabile, călătorii și-ar putea permite să folosească din nou variante de transport ecologice. Organizația a concluzionat că, pentru a face acest lucru, biletele de tren pentru călătorii în viitorul îndepărtat ar trebui să fie mai accesibile, orarele și prețurile pentru anumite călătorii ar trebui să fie uniforme și ar trebui introdus un sistem de plată integrat la nivelul UE pentru rezervarea biletelor.\n\nÎn cele din urmă, și poate cel mai important, „sunt necesare investiții masive pentru modernizarea infrastructurii feroviare, creșterea capacității rețelelor și deplasarea mai rapidă a garniturilor, în special în țările din Europa Centrală și de Est”.",
        "label": "Germania"
    },
    {
        "title": "Germania, „cea mai dificilă țară” pentru străini să înceapă o viață nouă - GermaniaMea.ro",
        "content": "Germania s-a clasat pe ultimul loc într-un nou clasament internațional care a analizat modul în care țările fac viața mai ușoară sau dificilă pentru cetățenii străini nou sosiți.\n\nStudiul Expat Insider 2022 a chestionat aproximativ 12.000 de cetățeni străini din 52 de țări și le-a cerut să-și evalueze țara de reședință în subcategoriile privind situația ce ține de administrație, locuință, viața digitală și limbă.\n\nBahrain s-a clasat pe primul loc, urmat de Emiratele Arabe Unite pe locul doi și Singapore pe locul trei. Rezidenții internaționali au raportat că toate cele trei țări oferă o comunicare ușoară și o lipsă de barieră lingvistică, punând în același timp și obstacole birocratice minime.\n\nDintre cele 52 de țări analizate, Germania s-a clasat pe ultimul loc în spatele Japoniei (locul 51) și Chinei (locul 50). De asemenea, a ajuns în ultimele zece în trei din patru subcategorii: locuință (locul 47), viața digitală (locul 48) și limbă (locul 49).\n\nÎn categoria locuință, expații au susținut că locuința în Germania este greu de găsit și de permis. „Poate dura până la trei luni pentru a găsi chiar și o cazare temporară”, a declarat un rezident din Polonia.\n\nNici cetățenii străini nu se descurcă mult mai bine când vine vorba de limbă în Germania: 46% au spus că este dificil să trăiești în Germania fără să vorbească limba locală (comparativ cu 32% la nivel global), chiar dacă 60% au declarat că vorbesc limba destul de bine sau foarte bine. 55% au evaluat limba germană ca fiind greu de învățat, comparativ cu 38% la nivel global.\n\nGermania s-a clasat, de asemenea, în primele cinci țări din lume când vine vorba de infrastructura digitală (locul 48), cum ar fi opțiunile de plată fără numerar (locul 51) și acces ușor la o conexiune rapidă la internet (locul 49).\n\nLipsa digitalizării Germaniei este o problemă majoră și 24% dintre expați au raportat că le este greu să obțină acces la internet de mare viteză acasă, comparativ cu 11% la nivel global, în timp ce 27% sunt nemulțumiți de lipsa opțiunilor de plată fără numerar (comparativ cu 8% la nivel global).\n\nInfrastructura digitală slabă afectează și disponibilitatea serviciilor online guvernamentale - o subcategorie în care Germania s-a clasat pe locul 43. Un total de 52% dintre expați au raportat că le este dificil să colaboreze cu autoritățile locale, comparativ cu 39% la nivel global.\n\n„Urăsc cu adevărat birocrația germană”, a spus o persoană din Marea Britanie. „Mai ales faptul că nimic nu este digitalizat! Este nevoie de o veșnicie pentru a intra în contact cu oricare dintre birourile guvernamentale locale pentru a discuta despre permisele de ședere și altele asemenea.”\n\nGermania s-a descurcat ceva mai bine la categoria Admin Topics, în general, unde s-a clasat pe locul 36.\n\nCum se compară Germania cu vecinii săi vorbitori de germană?\n\nÎn comparație cu țările învecinate vorbitoare de germană, Germania a avut, de asemenea, scoruri mai slabe la fiecare categorie. În clasamentul general, Elveția și Austria s-au clasat mult mai sus pe listă - pe locurile 20, respectiv 32.\n\nEvaluările pentru cele trei țări diferă puternic la două aspecte în special: străinii din Germania se plâng de lipsa infrastructurii digitale (locul 48) și de subiecte administrative (locul 36), în timp ce rezidenții internaționali în Elveția sunt foarte mulțumiți de aceste aspecte ale vieții. Elveția se află printre primele zece țări din lume în ambele subcategorii (a șaptea în fiecare), în timp ce Austria s-a clasat la mijlocul listei pentru infrastructura digitală (locul 29) și administrație (locul 27).\n\nAustria s-a clasat mult mai sus decât Germania în Elveția pentru locuințe și s-a clasat pe locul 25, în timp ce Germania (locul 47) și Elveția (locul 44) se clasează în ultimele zece când vine vorba de disponibilitatea și accesibilitatea locuințelor pentru rezidenții străini.\n\n„Lipsa de locuințe de aici este o problemă reală, precum și creșterea constantă a prețurilor chiriilor, în timp ce salariile nu cresc în același ritm”, a spus un participant la sondaj din Ucraina.\n\nÎn ciuda faptului că germana este una dintre limbile oficiale în toate cele trei țări DACH – Germania, Austria, Elveția - rezidenții germani au perceput bariera lingvistică ca fiind mai mult o dificultate (locul 49) decât cei care locuiesc în Austria (locul 38) sau Elveția (locul 30).\n\n„Nemții au prejudecăți dacă nu vorbești suficient de bine limba germană, mai ales la birouri”, a spus un rezident român la sondaj.",
        "label": "Germania"
    },
    {
        "title": "Femeile din Germania, mai prost plătite decât bărbații - GermaniaMea.ro",
        "content": "Femeia este sărbătorită încă din Antichitate, astfel că Ziua Internațională a Femeii, celebrată în vremurile noastre la data de 8 Martie, devine azi un simbol al egalității în drepturi pentru femei și bărbați.\n\nTocmai această egalitate femei - bărbați rămâne o problemă nerezolvată în Germania. În multe domenii ale vieții, femeile sunt dezavantajate structural, arată Oficiul Federal de Statistică (Destatis). Distribuția „tradițională” a rolurilor a fost promovată în societate de zeci de ani și, prin urmare, se schimbă lent. Printre altele, statisticile mai arată că există încă un tratament inegal în domeniile carierei, profesiei, veniturilor și familiei.\n\nPotrivit celor mai recente date, în Germania trăiesc aproximativ 43 de milioane de femei, cu circa 1 milion mai mult decât bărbații. În timp ce speranța medie de viață a femeilor în Germania este de aproximativ 83,4 ani, bărbații trăiesc în medie în jur de 78,5 ani.\n\nÎn 2023, femeile din Germania au câștigat în medie cu 18% mai puțin decât bărbații, în mare parte din cauza unei scăderi a veniturilor după ce au născut și au acceptat să lucreze cu jumătate de normă, a mai anunțat Oficiul Federal de Statistică.\n\nDatele arată că diferența de remunerare între femei și bărbați în cea mai mare economie europeană a rămas neschimbată din 2020. Aceasta este în scădere de la 23% când au început înregistrările acestor date în anul 2006. Pe o bază ajustată, diferența de remunerare între femei și bărbați pentru 2023 a fost de 6%.\n\nDe la 30 de ani, câștigurile femeilor încep să stagneze. Aceasta este și vârsta medie la care femeile au primul copil în Germania, a precizat Destatis, în timp ce bărbații continuă să câștige mai mult.\n\n„Acest lucru s-ar putea datora faptului că femeile își întrerup mai frecvent cariera în timpul vieții lor profesionale din motive familiale și lucrează cu jumătate de normă”, a precizat biroul, adăugând că avansarea în carieră și creșterile salariale sunt, prin urmare, mai puțin frecvente.\n\nDe altfel, și Organizaţia pentru Cooperare şi Dezvoltare Economică (OECD) critică Germania pentru discriminarea femeilor pe piaţa muncii, printr-un studiu recent. Organizaţia impută politicienilor germani, printre altele, lipsa creşelor şi grădiniţelor, de unde imposibilitatea mamelor de a reveni la locul de muncă, după concediul de maternitate.\n\nÎn medie, femeile au câștigat 20,84 euro pe oră, față de 25,30 euro pentru bărbați. Cu toate acestea, cu 7%, diferența este mult mai mică în fostul Est comunist, față de 19% în vestul Germaniei.\n\nTotodată, numărul femeilor aflate la conducerea celor mai importante companii germane este în scădere, potrivit datelor publicate azi de agenția de credit Schufa. Femeile au fost reprezentate în consiliul de administrație sau în roluri de conducere în doar 27% dintre companiile chestionate.\n\nGermania se confruntă deja cu lipsa de muncitori calificați aproape în toate domeniile, iar egalitatea veniturilor ar fi un factor important prin care să fie atrase mai multe femei în viața profesională, consideră specialiștii.",
        "label": "Germania"
    },
    {
        "title": "Cum să obții bilet la Euro 2024 în Germania? - GermaniaMea.ro",
        "content": "Pe 14 iunie anul viitor, echipa națională de fotbal a Germaniei va da startul Campionatului European acasă, la meciul de deschidere de la München. O lună mai târziu, pe 14 iulie, Berlinul va găzdui finala. Pentru fanii care speră să se bucure pe viu de atmosfera competitivă la unul dintre meciuri, e bine de știut că totul ține de noroc, deoarece biletele vor fi alocate prin sistem de loterie.\n\nFanii își pot cumpăra deja bilete, prima tranșă fiind pusă în vânzare chiar de azi. Așadar, microbiștii interesați de turneul final se pot înregistra pe site-ul UEFA începând cu 3 octombrie, de la ora 14.00 (ora 15:00 României), iar lista rămâne deschisă până pe 26 octombrie.\n\nCum intru în cursa pentru bilete?\n\nÎncepând cu această lună, biletele vor fi vândute exclusiv prin intermediul site-ului oficial al Campionatului European.\n\nEste deja posibil ca unii să se fi preînregistrat pe site-ul de bilete, dar vei putea aplica pentru biletele la meci doar de marți, când se deschide prima rundă de vânzări.\n\nSingura restricție este că persoanele interesate pot cumpăra bilete doar pentru un meci pe zi și pot cumpăra un număr maxim de patru bilete pentru fiecare meci. Ca și în cazul Cupei Mondiale de anul trecut din Qatar, biletele vor fi disponibile doar în format digital, nu și pe hârtie.\n\nDeși fanii nerăbdători ar putea fi tentați să actualizeze în mod constant site-ul UEFA de la ora 14:00, marți, momentul în care ai aplicat nu va influența probabilitatea de a obține un bilet. Deci nu trebuie să vă grăbiți toți deodată.\n\nDacă există mai multe cereri decât cele 1,2 milioane de bilete disponibile în această etapă, UEFA promite o tragere la sorți „corectă și transparentă” pentru a decide cine primește unul. Având în vedere nivelul ridicat de interes, acest lucru pare plauzibil.\n\nAsta înseamnă că fanii vor trebui să se bazeze pe Sf. Noroc dacă vor să fie prezenți pe unul dintre stadioanele din Germania în timpul campionatului de fotbal, iar de o șansă să fii în primele rânduri poate fi vorba doar dacă depui o cerere.\n\nCând am cele mai mari șanse de a obține bilete?\n\nCele mai bune cote sunt în prima etapă a vânzării de bilete în această lună, când sunt disponibile pentru cumpărare 1,2 milioane de bilete. Cu toate acestea, dezavantajul aplicării în această etapă este că nu vei ști pentru ce meciuri aplici - în afară de cele care implică echipa gazdă a Germaniei. Acest lucru va fi clarificat abia după tragerea la sorți pentru faza grupelor turneului de la Hamburg din 2 decembrie.\n\nDupă aceea, va urma o altă fază în care poți aplica pentru bilete, care se adresează în principal fanilor țărilor calificate. În această fază, în jur de 1 milion de bilete vor fi puse spre vânzare.\n\nFaze ulterioare vor urma după play-off-urile din martie, unde vor fi deciși participanții rămași la turneu, și cu puțin timp înaintea turneului în „vânzarea de ultim moment”, precum și în timpul turneului pentru runda eliminatorie.\n\nMeciurile se vor juca la Berlin, München, Leipzig, Hamburg, Dortmund, Gelsenkirchen, Köln, Düsseldorf, Frankfurt/Main și Stuttgart - așa că este posibil să existe unul lângă tine, indiferent de locație.\n\nCe se întâmplă dacă nu câștig bilete la tombolă?\n\nPotrivit UEFA, candidații ghinioniști vor fi introduși automat în așa-numitul program „Fans First”, care îi anunță pe fani când biletele devin disponibile, ca urmare a plăților nepreluate sau anulărilor.\n\nAsta înseamnă că ai putea avea în continuare șansa de a obține un bilet ieftin, chiar dacă nu reușești la început - dar prioritatea va fi acordată celor în funcție de poziția lor la extragerea la loterie.\n\nCele mai ieftine bilete sunt disponibile pentru 30 de euro în runda preliminară, cu excepția meciului de deschidere de la München, unde biletele sunt disponibile de la 50 de euro.\n\nÎncepând cu optimile de finală, toate categoriile de bilete vor avea prețuri mai mari. În zona cea mai bună, un bilet obișnuit pentru un meci de grup costă cel puțin 200 de euro, iar biletele pentru finala Stadionului Olimpic din Berlin din 14 iulie costă 1.000 de euro. Prețurile sunt eșalonate pe parcursul turneului și devin mai scumpe cu fiecare rundă eliminatorie.\n\nÎn runda preliminară din această lună, biletele costă între 30 și 200 de euro pentru meciurile din grupa generală și între 50 și 600 de euro pentru meciul de deschidere.\n\nUrmează optimile de finală (de la 50 la 250 euro), sferturile de finală (de la 60 la 300 euro), semifinalele (de la 80 la 600 euro) și finala, unde biletele costă între 95 și 1000 euro. Pentru persoanele care caută experiența VIP, pachete extrem de scumpe sunt pe piață de ceva timp.\n\nBiletele sunt nominale? Pot fi returnate?\n\nDa, biletele sunt nominale cu datele persoanei care le-a comandat, adică nu pot fi schimbate. Totuși, UEFA dorește să facă posibilă returnarea biletelor la prețurile inițiale de achiziție sau revânzarea lor prin canale oficiale, ca o modalitate de combatere bișnița de pe piața neagră.\n\nDacă rezervi pentru până la trei prieteni, poți adăuga numele acestora la bilete mai târziu în aplicația UEFA Euros . Dacă ai norocul să obții bilete pentru mai mult de un meci, numele oaspeților tăi pot varia de la meci la meci.\n\nCopiii care sunt suficient de mari pentru a avea nevoie de propriul loc - adică nu se pune problema de vreun bebeluș sau copil mic - vor avea nevoie de bilete pentru a participa la meciuri.\n\n„Toți copiii, indiferent de vârstă, au nevoie de un bilet valabil și, prin urmare, li se alocă un loc”, a explicat UEFA pe site-ul lor. Și să nu te aștepți să obții reduceri: spre deosebire de Bundesliga, prețurile biletelor nu sunt împărțite în tarif complet și redus.\n\nDe asemenea, este de remarcat faptul că pentru fiecare meci va fi asigurat un anumit număr de bilete pentru microbiștii cu dizabilități.\n\n„Aceste bilete vor fi oferite la cea mai ieftină categorie, indiferent de unde sunt amplasate locurile accesibile pe stadion”, scriu organizatorii.\n\nÎn plus, se poate solicita un bilet gratuit pentru o persoană însoțitoare. Spațiul în picioare nu este disponibil la euro.\n\nThomas Fischer, specialist în cadrul Acțiunii Germană pentru Mediu (DUH), susține că acesta va fi „Campionatul European cel mai prietenos cu mediul înconjurător\". A fost stabilit un complex de 83 de indicatori de performanță, inclusiv pentru reducerea poluării și combaterea discriminării.\n\nDeținerea unui bilet la CE 2024 îi permite unei persoane, printre alte facilități, să folosească gratis transportul în comun local în ziua meciului, primind și reduceri pentru călătorii în Germania cu transportul public.\n\nSpațiile de parcare de la stadioane vor fi reduse, iar electricitatea pe arenele Euro va fi obținută din surse de energie regenerabilă.\n\nȘi capitolul catering vine cu noutăți - vor fi disponibile și opțiunile de mâncare vegetariană și vegană, iar pentru combaterea discriminării, organizatorii propun toaletele unisex.",
        "label": "Germania"
    },
    {
        "title": "Germania pregătește o reformă amplă a sistemului de pensii - GermaniaMea.ro",
        "content": "Sunt mulți români care au muncit ani buni în Germania și acum așteaptă să se pensioneze. Doar că, în ultima perioadă, Republica Federală se confruntă cu mari probleme în sistemul de pensii, pe fondul adâncirii decalajului între salarii şi pensii din cauza schimbărilor demografice.\n\nPotrivit celor mai recente date oficiale, în ciuda decadelor de contribuții, mulți angajați se vor confrunta cu pensii insuficiente. Acest lucru e întărit și de faptul că, din cauza neajunsurilor, din ce în ce mai mulţi germani cu vârsta între 63 şi 67 de ani decid să rămână în câmpul muncii, cel puţin cu program part-time.\n\nÎn acest sens, guvernul de la Berlin are în vedere introducerea unei noi scheme, care leagă pensiile de salarii, pentru a garanta nivelul de trai, anunță TheLocal.de.\n\n„Sistemul trebuie să rămână corect pentru generaţiile viitoare, atât pentru cei care beneficiază ca pensionari, cât şi pentru cei care finanţează sistemul. De aceea sistemul nostru de pensii trebuie actualizat\", a afirmat ministrul german de Finanţe, Christian Lindner, care susține reforma.\n\nMinistrul Muncii Hubertus Heil (SPD) și ministrul Finanțelor Christian Lindner (FDP) au prezentat marți un pachet de reforme care urmărește să garanteze un nivel de pensie de cel puţin 48% din salariul mediu, până la finalul anilor 2030. Asta ar permite pensionarilor să-şi menţină nivelul de trai după pensionare.\n\n„Nivelul sistemului legal de pensii este garantat până în 2025. Vrem să-l asigurăm permanent şi prin urmare am propus în lege să-l asigurăm legal până în 2039\", a explicat ministrul Muncii, Hubertus Heil.\n\nPentru că acest lucru este costisitor, iar contribuțiile la pensie nu ar trebui să crească prea mult, este nevoie de finanțare suplimentară din altă sursă, au spus aceștia. Proiectul propune crearea unui fond, prin împrumuturi ale guvernului, pentru a investi în acţiuni. Scopul fondului este de a ajunge la active de cel puţin 200 de miliarde de euro în următorii zece ani.\n\nÎn prima fază, Guvernul german vrea să se împrumute anul acesta cu 12,5 miliarde de euro (13,56 miliarde de dolari) pentru aşa numitul „Generational Capital”, pentru a investi pe pieţele de capital. Suma va creşte anual cu 3%, în linie cu estimările privind creşterea salariilor, fiind planificaţi 15 miliarde de euro până în 2028, a mai explicat Lindner.\n\nGuvernul federal subvenţionează deja sistemul de pensii cu circa 110 miliarde de euro pe an, aproape un sfert din tot bugetul de stat.\n\n„Toți oamenii trebuie să se poată baza pe pensia statutară”, a mai subliniat Heil. „Fără reformă, nivelurile pensiilor s-ar decupla foarte curând de evoluția salariilor. Aceasta înseamnă că pensionarii devin mai săraci decât populația activă.” Cu acest prilej, Heil a dat asigurări că nu va exista nicio reducere a pensiilor și nicio creștere a vârstei de pensionare.\n\nPachetul de reforme ar trebui adoptat de Bundestag înainte de vacanța parlamentară de vară din iulie.\n\nOricum, dacă plănuiești să te întorci în România, înainte de a împlini vârsta de pensionare, GermaniaMea.ro a detaliat AICI ce se întâmplă cu contribuțiile plătite la sistemul german de pensii.",
        "label": "Germania"
    },
    {
        "title": "Incredibil! Afacerea - paravan a mafiei italiene în Germania - GermaniaMea.ro",
        "content": "Traficanții de droguri sunt de neoprit și apelează la tot felul de căi prin care să spele bani ilegali prin afaceri aparent legale.\n\nMiercuri, trei bărbați au fost arestați în Germania după ce autoritățile au destructurat o rețea specializată în activități infracționale pentru mafia italiană 'Ndrangheta, informează DW.com.\n\nNimic nu a dat de bănuit locuitorilor din Siegen, un orășel liniștit din Republica Federală, că s-ar petrece ceva în neregulă, până când autoritățile din statul Renania de Nord-Westfalia nu au descins la o.... gelaterie din zonă.\n\nParchetul din Düsseldorf îi acuză pe bărbații cu vârste cuprinse între 25 și 39 de ani că foloseau gelateria pe post de afacere – paravan la instrucțiunile unui membru de rang înalt al grupului 'Ndrangheta din regiunea Calabria de sud a Italiei. Șeful mafiei ar fi investit în acest business aproximativ 400.000 de euro.\n\n„În schimb, se pare că gelateria a fost folosită pentru a spăla profiturile ilegale din narcotice ale grupării mafiote ‘Ndrangheta și, de asemenea, ca bază logistică a mafiei în Renania de Nord-Westfalia”, au spus procurorii.\n\nVeniturile zilnice ale afacerii cu înghețată erau transferate altor membri ai ‘Ndrangheta din Italia. Procurorii germani spun că autoritățile italiene consideră că principalul contact al mafiei este „un lider în comerțul internațional cu cocaină”.\n\nCei trei sunt acuzați și că au fost membri ai unei organizații criminale străine din decembrie 2016. Apartenența la o organizație criminală străină se pedepsește cu închisoare de la 6 luni la 5 ani în Germania. Spălarea banilor se pedepsește cu închisoare de la 6 luni la 10 ani. Suspecții au fost arestați într-un raid în mai anul trecut, ca parte a unei operațiuni mai ample și de atunci sunt în arest.\n\nAncheta generală care a condus autoritățile la gelaterie a fost lansată în iulie 2020 de autoritățile italiene de aplicare a legii și a inclus o colaborare transfrontalieră.\n\nÎmpotriva mafiei italiene au fost efectuate peste 100 de arestări în raiduri care au avut loc și în Belgia, Franța, Italia, Portugalia și Spania. În Germania, au avut loc raiduri în statele Bavaria, Turingia, Renania-Palatinat și Saarland, peste 30 de suspecți fiind arestați în temeiul mandatelor în vigoare.\n\nInvestigațiile asupra telefoanelor cripto au jucat un rol major în anchetă. Poliția a reușit să spargă serviciile cripto EncroChat și SkyEcc, oferindu-le o privire asupra funcționării interioare a rețelei criminale.\n\n'Ndrangheta este considerată una dintre cele mai mari și mai puternice organizații criminale din Europa, după ce a eclipsat mafia siciliană prin transportul de cocaină în valoare de zeci de miliarde de euro din America de Sud în Europa în ultimele decenii.",
        "label": "Germania"
    }
]