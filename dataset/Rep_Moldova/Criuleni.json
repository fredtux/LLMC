[
  {
    "title": "Bustul Voievodului a revenit la Cocieri. Ce planuri mai are Asociația „Ștefan cel Mare și Sfânt”",
    "content": "După ce a fost instalat la Cocieri, r. Dubăsari, în curtea bisericii din localitate, bustul domnitorului Ștefan cel Mare și Sfânt a fost evacuat, la scurt timp, iar prin sat se iscaseră zvonuri, precum că ar fi fost furat sau vandalizat. Dl Andrei Batereanu, președintele Organizației Obștești „Ștefan cel Mare și Sfânt”, organizație care a contribuit la apariția monumentului la Cocieri, ne-a informat atunci că nu a fost vorba de vandalizare, dar a fost o necesitate. Recent, bustul a revenit la Cocieri, iar dl Batereanu a explicat mai detaliat din ce cauză s-a recurs la acest gest, și s-a mai referit la activitatea asociației pe care o conduce.\n\n– Domnule Batereanu, bustul lui Ștefan cel Mare a fost reinstalat la Cocieri, așa cum informaseți „Est-Curier”-ul. Vă rog să le amintiți cititorilor în ce a constat defecțiunea și în ce măsură afecta ea sculptura, că nu putea fi lăsată lucrarea în variantă inițială?\n\n– Reinstalarea bustului lui Ștefan cel Mare la Cocieri a fost necesară din cauza unor defecțiuni structurale constatate după prima instalare. Principala problemă a fost deteriorarea structurii feței (în urma transportării) și a bazei de susținere, care s-a dovedit insuficient de solidă pentru a susține bustul în siguranță pe termen lung. Această defecțiune punea în pericol atât integritatea sculpturii, cât și siguranța spațiului public din jurul său. În aceste condiții, lăsarea monumentului în varianta inițială nu era o opțiune viabilă. S-a impus, astfel, reconstruirea în totalitate a lucrării și o reconsolidare a structurii, o repoziționare corespunzătoare a bustului, astfel încât să fie asigurată atât stabilitatea lucrării, cât și respectul față de memoria voievodului, pe care aceasta îl onorează.\n\n– Cum are loc, de regulă, colaborarea cu asociația în cazul în care vreo localitate decide să instaleze un bust, un monument sau alte semne comemorative? Cum are loc finanțarea lucrărilor de confecționare și instalare a monumentelor de for public și cum este selectat artistul plastic, sculptorul care le va realiza?\n\n– Asociația Obștească „Ștefan cel Mare și Sfânt” sprijină activ (în măsura modestelor posibilități) eforturile comunităților din Republica Moldova care doresc să onoreze memoria Voievodului prin instalarea de monumente sau alte semne comemorative. De regulă, colaborarea începe printr-o cerere oficială din partea autorităților locale către asociație, în care se expune dorința de a crea un astfel de omagiu. După aprobarea colaborării, sunt stabilite detaliile organizatorice, inclusiv aspectele legate de finanțare. Acestea pot fi acoperite integral de către autoritățile locale, dar niciodată integral de asociație, sau printr-un parteneriat mixt, la care contribuie și alți susținători ai proiectului, inclusiv sponsori și donatori. Selectarea artistului plastic sau a sculptorului care va realiza lucrarea se face în funcție de mai mulți factori: experiența profesională, viziunea artistică, dar și înțelegerea simbolismului și valorilor legate de figura Sfântului Ștefan cel Mare. Procesul de selecție poate include consultări cu experți în domeniul artei monumentale, astfel încât lucrarea finală să reflecte autentic spiritul și moștenirea culturală a Voievodului.\n\n– În ce localități din raioanele Criuleni și Dubăsari (în afară de Cocieri), prin contribuția AO „Ștefan cel Mare și Sfânt” au fost instalate sau urmează să apară monumente, busturi, memoriale și căror personalități sau evenimente remarcabile sunt închinate?\n\n– Ne bucurăm să împărtășim cu toată inima că, în viitorul apropiat, lucrăm să transformăm în realitate un vis profund: acela de a dezveli și sfinți un monument al Măriei Sale, Ștefan cel Mare, în cetatea Tighina. Cu mila preabunului Dumnezeu și cu ajutorul sfântului voievod, nădăjduim să îl vedem din nou, veghetor la granița de est, acolo unde altădată și-a apărat cu toată priceperea și credința teritoriul. Împlinirea acestui ideal ar fi un omagiu adus nu doar măreției istorice a voievodului, dar și credinței care i-a stat mereu alături în luptele pentru apărarea țării sale. În rugăciune și nădejde, așteptăm clipa când Ștefan cel Mare va străjui din nou la hotarele de odinioară, călăuzind cu spiritul său viu și armonios toate generațiile ce vor urma.\n\n– Pe viitor, Asociația Obștească „Ștefan cel Mare și Sfânt” își propune să continue extinderea proiectelor de comemorare a personalităților istorice și a valorilor naționale în mai multe localități din Republica Moldova și nu doar. Printre principalele direcții de acțiune se numără: 1. Instalarea de monumente și busturi în onoarea lui Ștefan cel Mare și a altor figuri importante din istoria neamului nostru, pentru a întări sentimentul de identitate națională și respectul față de moștenirea culturală. 2. Organizarea de evenimente educative și culturale în jurul acestor monumente, inclusiv concursuri școlare, expoziții și seminarii, pentru a încuraja tinerii să descopere istoria națională și valorile pe care le simbolizează aceste personalități. 3. Restaurarea și întreținerea monumentelor existente – asociația își propune să colaboreze cu autoritățile locale pentru a asigura o bună conservare a lucrărilor deja instalate. 4. Crearea unui muzeu dedicat lui Ștefan cel Mare, unde vizitatorii să poată explora mai profund contextul istoric, adevărul istoric al neamului nostru, realizările și simbolurile legate de figura emblematică a Sfântului Ștefan cel Mare, care a fost cel mai bun manager al timpurilor în care a domnit cu demnitate, cu riscurile specifice veacului său, ieșind din toate provocările cu mila preabunului Dumnezeu. 5. Publicarea de materiale educative – Asociația plănuiește să editeze cărți, broșuri și alte materiale ce documentează viața și moștenirea lui Ștefan cel Mare, ca resurse pentru public și pentru școli. Participarea în organizarea paradelor militare care au loc în fiecare an în data de 2 iulie la sfânta mănăstire Putna, cu participarea militarilor din statul Român și din Republica Moldova, acolo unde sfântul își doarme somnul de veci, organizarea de vizite pentru elevi la mormântul Sfântului pentru a le cultiva dragostea de neam, țară și, desigur, cultivarea adevărului istoric care, din păcate, în spațiul nostru a fost schimonosit și reinterpretat intenționat greșit pentru a se impune propaganda străină. Aceste planuri urmăresc să întărească spiritul viu și armonios al valorilor naționale, inspirate de exemplul lui Ștefan cel Mare, și să consolideze legătura dintre comunități și istoria lor.\n\nConsemnare, S. Cernov \n\n Foto: Veaceslav Jiglițchi, autorul sculpturii, în proces de procesul de reinstalare a bustului la Cocieri",
    "metadata": {
      "original_file": "Est-Curier_0309.html"
    }
  },
  {
    "title": "Vibrionul de holeră iar și-a anunțat prezența în râul Nistru",
    "content": "Vibrionul de holeră a fost și este prezent în apele râului Nistru de ani buni. Autoritățile avertizează despre pericol, iar cei ce intră în râu să se scalde, să mai înghită o gură de apă își asumă personal toate riscurile.\n\nRecent şeful Direcţiei municipale Asistenţă Medicală și Socială, Boris Gîlca a anunțat la Moldova 1,că vibrionul de holeră a fost depistat pe plaja de la Vadul lui Vodă. El a îndemnat oamenii să fie prudenţi atunci când decid să facă băi în acea zonă: „Atenţionăm cei care fac plajă şi se vor scălda în bazinul acvatic să fie foarte atenţi, să asculte de sfatul medicilor, dacă fac o baie acvatică neapărat după această să facă şi duş. Totuşi să rămână în alertă la posibile urmări”,\n\nEugenia Stoica, asistentă medicală în secția epidemiologică a Centrului Sănătate Publică Criuleni,, parte a CSP Chișinău, lucrează mai bine 40 de ani în domeniu și zice că deocamdată apa Nistrul în raza orașului Criuleni nu prezintă pericol pentru pasionații de scăldat, dar oricum recomandă se fie respectate elementarele reguli de conduită pe apă.\n\n– În caz de pericol iminent instituția noastră va veni cu recomandările și prescripțiile necesare- a spus dna Eugenia Stoica. – Vibrionul respectiv nu provoacă holera, însă poate genera dereglări gastro-intestinale acute ( greață, vomă, diaree) dacă ajunge în cavitatea bucală sau nazală.\n\nDe notat că, deocamdată nici plaje amenajate conform standardelor, cu dușuri, în raza raionului Criuleni nu sunt, iar albia râului e ciuruită de mai multe gropi după extragerea de prundiș și nisip.\n\nHolera se consideră eradicată în Republica Moldova, deși unele cazuri au fost înregistrate în 1995 și 2000.",
    "metadata": {
      "original_file": "Est-Curier_0165.html"
    }
  },
  {
    "title": "Artiștii Zinaida Julea, Igor Cuciuc și Gheorghe Țopa vin în r. Criuleni. Vezi unde și cu ce ocazii",
    "content": "Sărbătorirea Duminicii Mari, în unele localități, coincide cu hramul bisericilor locale. De obicei, sunt sărbători, pentru care autoritățile au pregătite din timp programe distractive și planificate bugete sau atrag sponsori. Este și o ocazie perfectă pentru locuitorii satelor megieșe să admire, gratuit, un artist sau o formație preferată, dacă au o mașină personală și destulă mobilitate.\n\nDe exemplu, la Onițcani, la Duminica Mare, este așteptată interpreta de muzică populară Zinaida Julea. Conform programului distribuit de primăria satului, ziua va începe cu Liturghia la biserica „Sf. Treime” din sat, va continua cu competiții sportive, iar seara, locuitorii și oaspeții sunt așteptați cu un program artistic la Casa de cultură. Zinaida Julea va da start horei de sărbătoare la ora 20.00 , urmată de actorul Emilian Crețu , după care va încinge atmosfera formația folclorică de bărbați din Boșcana, „Străjerii neamului”.\n\nAmatorii creației lui Igor Cuciuc se pot deplasa la Ohrincea . Casa de cultură din acest sat, în comun cu primăria, a pregătit un program, la fel, prilejuit de hramul satului. Hora satului se anunță la ora 18.00 , iar Igor Cuciuc va începe programul său a ora 21.00 , conform anunțului prealabil publicat de organizatori. Apropo, interpretul are o relație mai specială cu locuitorii acestui sat, după ce Cuciuc și-a filmat unele videoclipuri aici, iar ohrincenii l-au ajutat să-și realizeze scopul.\n\nTot la 23 iunie va fi sărbătoare la Hîrtopul Mic, sat din componența comunei Hîrtopul Mare.\n\nLocalitatea va marca ziua de naștere – 250 de ani de la fondare. Cu prilejul acestei aniversări, la Hîrtopul Mic, în curtea gimnaziului, va evolua artistul Gheorghe Țopa. Acesta va fi însoțit de Adrian Bradu, adolescentul care a participat, în luna martie, la show-ul „Românii au talent” cu un remake după cunoscuta piesă a lui Țopa, „Lacrimă amară”. Organizatorii precizează că cei doi interpreți vor începe concertul lor la ora 15.00, însă cei ce vor să cunoască mai bine satul și oamenii lui pot merge, începând cu ora 12.00, să admire o expoziție de bunătăți culinare specifice locului, lucrările meșterilor locali, dar și un spectacol oferit oaspeților de artiștii locali.\n\nApropo, săptămâna trecută comuna Hîrtopul Mare a mai serbat un eveniment important – jubileul grădiniței din localitate. Un reportaj de la eveniment vedeți Aici.",
    "metadata": {
      "original_file": "Est-Curier_0020.html"
    }
  },
  {
    "title": "3000 de lei pentru copii cu dizabilități severe",
    "content": "Un nou pachet de suport, elaborat cu ajutorul partenerilor de dezvoltare anunță Ministerul Muncii și Protecției Sociale pentru familiile în care sunt copii cu dizabilități severe. \n\n\n\n5 519 de copii cu dizabilități severe din Republica Moldova vor beneficia de această plată monetară în luna noiembrie. Plata unică va fi oferită din oficiu, în mod proactiv. Ceea ce înseamnă că, părinții nu vor trebui să meargă la Casa Națională pentru Asigurări Sociale și să depună vreo cerere sau să prezinte documente justificative.\n\n„Știu că de multe ori părinții copiilor cu dizabilități severe se simt de multe ori pe cont propriu. Știu că este nevoie de mai mult suport și sprijin din partea statului pentru cei mai vulnerabili, din acest motiv investim în calitatea și extinderea serviciilor sociale. Venim cu acest nou pachet de suport pentru a fi mai aproape de familiile cu copii cu dizabilități severe și muncim pentru a identifica noi și noi resurse”, a menționat Alexei Buzu, Ministrul Muncii și Protecției Sociale.",
    "metadata": {
      "original_file": "Est-Curier_0470.html"
    }
  },
  {
    "title": "Patru zile de spectacol cu actori din București și Iași",
    "content": "Pe scena Teatrului Național „Mihai Eminescu”, în cadrul celei de a IX-a ediții a proiectului „Teatrul românesc la București, Iași și Chișinău vor evolua actorii Teatrul Național „Vasile Alecsandri” din Iași și Teatrul Național „I. L. Caragiale” București”.\n\nÎn perioada 25 – 29 martie 2023 fiecare teatru va aduce câte o comedie celebră din repertoriul național interbelic și câte un spectacol de o actualitate stringentă reflectată în literatură.\n\n25.03.2023, ora 18:00 – TNME, Sala Mare, , Teatrul Național „Vasile Alecsandri” din Iași va juca „1984”, un spectacol de Claudiu Goga, după celebrul roman antitotalitar de George Orwell, text adaptat de Robert Icke și Duncan Macmillan. (Spectacol nerecomandat tinerilor sub 12 ani.)\n\nAcțiunea din „1984” are loc în era post-atomică, într-un stat totalitar controlat de „Big Brother” (Fratele cel Mare). Intelectualul Winston Smith, interpretat de Cosmin Maxim, funcționar la Ministerul Adevărului, îndrăznește să iasă din rând, iubește, dar este torturat. O lume adusă în scenă de Constantin Pușcașu, Ada Lupu, Călin Chirilă, Ionuț Cornilă, Petronela Grigorescu, Adi Carauleanu, Horia Veriveș, Andreea Boboc, Diana Roman și copiii Sara Niță și Adela Obadă.\n\n„GAIȚELE” cea mai valoroasă comedie de Alexandru Kirițescu în montarea lui Ovidiu Lazăr; scenografia – Alina Dincă-Puşcaşu.\n\nEste o ocazie fericită s-o admirați pe irepetabila Mihaela Arsenescu Werner în rolul Anetei Duduleanu, alături de Tatiana Ionesi și Irina Răduţu-Codreanu în rolurile surorilor Zoia și Lena, în compania unei echipe de actori multașteptați: Andreea Boboc/ Ioana Dobrea, Mălina Lazăr, Livia Iorga, Georgeta Burdujan, Dumitru Georgescu, Daniel Busuioc, Horia Veriveş, Diana Roman, Oana Sandu, Ioan Ursulescu, Radu Grăjdeanu, Bogdan Ionescu, Ştefan Neagu.\n\n„TITANIC VALS” de Tudor Mușatescu este considerată drept cea mai de succes comedie din istoria teatrului românesc (jucată de aproape 100 de ori în stagiunea de debut 1932-1933 pe scena Naționalului bucureștean), este readusă în lumina rampei, de unul dintre cei mai inventivi regizori ai genului comic, Dan Tudor.Decor –Ştefan Caragiu, costume– Liliana Cenean, mișcare scenică– Florin Fieroiu.\n\nO montare din care nu lipsesc satira blândă și umorul de calitate aduse în scenă de o echipă remarcabilă. Un prilej extraordinar să ne reîntâlnim cu Dan Puric, într-un veritabil recital actoricesc de virtuozitate interpretativă, în rolul lui Spirache – personaj autentic de un farmec aparte, țesut din umor și tristețe, exuberanță și duioșie. Alături de mari actori ai cuvântului românesc – Adela Mărculescu, Amalia Ciolan, Irina Cojar, Alexandra Sălceanu, Afrodita Androne, Oana Constantinescu, Armand Calotă, Lari Giorgescu, Ionuț Toader, Mihai Munteniță, Dragoș Ionescu, Axel Moustache, Daniel Badale.\n\nComedia „Titanic vals” este și azi – la 90 de ani de la premieră – alegerea potrivită pentru o seară de teatru perfectă.\n\n„CEI DREPȚI” după Albert Camus, un text cu valențele unei tragedii shakespeariene, adaptat și transpus în universul scenic de Mihai Măniuțiu.\n\nO piesă despre iubire, despre o dragoste imposibilă. O piesă despre iluziile mistice, otrăvite ale terorismului. O piesă despre pierderea iremediabilă a inocenței. Despre sacrificiu și violență. Despre speranță și catastrofă morală. Despre crima care îi transformă pe „cei drepți” în propriii lor asasini. Despre frumusețe și oroare. Despre felul în care istoria malformează și frânge destine.",
    "metadata": {
      "original_file": "Est-Curier_0098.html"
    }
  },
  {
    "title": "Cum 100 persoane au sărbătorit Ziua Nistrului la Pîrîta",
    "content": "Marcarea Zilei Nistrului se face sub sloganul „Râul care ne unește”. În acest an activități de salvgardare, promovare a râului sunt organizate pe parcursul a cinci zile,în perioada 26-31 .\n\nSâmbătă, 27 mai la Pârâta, r-nul Dubăsari AO ”e-Circular” a întrunit peste 100 de participanți în activitatea ” Renunță la plastic pentru un Nistru mai curat ”\n\nTineri de toate vârstele s-au implicat și au curățat malul Nistrului de plastic, dar și au discutat despre importanța ocrotirii acestui fluviu.\n\nOr, adoptarea zilei Nistrului de către Parlamentul RM în 2008 are și scopul de sensibilizare a populației cu referire la consecințele poluării cu deșeuri (ambalaje de plastic, reziduurile industriale și agricole, etc) asupra râului.\n\nAurelia Botnaru, președinta ”E-reciclare” spunea că: ”Pentru a aborda această problemă gravă este nevoie de cooperare, conștientizare și implicare civică”. Anume așa, timp de doar câteva zile am reușit alături de Vitalie Chirilov , Șef IPM Dubăsari, GAL ”Inima Nistrului ” în persoana dnei Viorica VÎRLAN și EcoDigital să organizăm o frumoasă Drumeție #ECO pe malul Nistrului și să colectăm deșeurile acumulate unele cu anii chiar în inima Nistrului.”\n\nSărbătorită în fiecare an în ultima duminică a lunii mai, conform Hotărârii Parlamentului nr.116/2008, Ziua Nistrului este unul dintre cele mai importante evenimente, prin care se accentuează importanța acestuia ca principala arteră acvatică a Republicii Moldova.\n\nFluviul Nistru, cu izvorul în munții Carpați, are o lungime totală de 1359 Km și suprafața totală de 72,1 mii Km2, și este cea mai importantă arteră acvatică a țării, pe teritoriul căreia lungimea cursului de apă (Naslavcea-Palanca) este de 636 km, iar pe o distanță de 142,5, fluviul constituie frontiera dintre Republica Moldova și Ucraina.\n\nResursele de apă ale bazinului Nistru în limitele teritoriului Republicii Moldova sunt evaluate la 10 700 mil. m3, din acest volum, mai puțin de 30% se formează pe teritoriul țării. Astfel, Nistrul alimentează cu apă potabilă circa 80% din populația țării și 99% din populația mun. Chișinău.\n\nBazinul fluviului Nistru constituie un patrimoniu natural unic, un ecosistem caracterizat printr-o biodiversitate bogată, care determină existența unor zone umede de importanță internațională, protejate de legislația națională și de instrumentele internaționale, inclusiv prin Convenția Ramsar privind zonele umede de importanță internațională, în special ca habitat al păsărilor acvatice.",
    "metadata": {
      "original_file": "Est-Curier_0132.html"
    }
  },
  {
    "title": "Raionul Dubăsari - cu buget echilibrat numai pentru șase luni (video)",
    "content": "Cei 26 consilieri ai r. Dubăsari, prezenți la ședința din 19 decembrie 2024, au votat un buget echilibrat pentru 2025. Cu 22 voturi „pro” și 4 abțineri, bugetul raional pe anul 2025 va constitui ca capitolul „venituri” 150207,8 mii lei şi la cheltuieli – 150207,8 mii lei.\n\nȘefa interimară a Secției fiinanțe, dna Olga Loghinova, care a prezentat proiectul de decizie, informa că sunt așteptate transferuri de la bugetul de stat în valoare de 149228,2 mii lei, care sunt destinate primordial pentru asigurarea funcționării instituțiilor de învățământ preșcolar, primar, extrașcolar și secundar general, școlilor de sport și pentru asigurarea și asistența socială. \n\n Conform proiectului, 51600 mii lei sunt planificați pentru locuitorii din s. Molovata Nouă, Coșnița, Doroțcaia, Pîrîta și Cocieri, în scopul compensării diferenţei de tarife la energia electrică şi gazele naturale. \n\n Pentru activitățile culturale, odihnă și sport sunt prevăzute cca cinci milioane lei. În acest domeniu sunt salarizați 37 de funcționari. Conform limitei stabilite, efectivul de personal al instituțiior finanțate din bugetul raional constituie 574, 41 unități, inclusiv 467, 41 – în învățământ și 44 – aparatul președintelui. \n\n Consilierul Grigore Policinschi a fost interesat să afle dacă e un buget suficient pentru a desfășura o activitate prodigioasă și a aflat că acești bani acoperă cheltuielile necesare doar pentru 6 luni. De altfel și pentru 2024 au fost planificați bani doar pentru opt luni, dar președintele Sergiu Grigoriev a informat că au depus „toate măsurile”, au informat Parlamentul, Guvernul și au fost susținuți. \n\n Pentru a completa bugetul raional și cu surse locale, consilierii au decis să aprobe scoaterea la licitație a blocului locativ și darea în locațiune pentru o perioadă de 30 ani a Casei de odihnă a Consiliului raional Dubăsari. \n\n „Indiferent de faptul, va exista sau ba până atunci CR Dubăsari, sunt drepturi succesoriale care vor trebui respectate, dar prin acest termen arătăm o deschidere pentru agentul economic ca să facă o investiție și să aibă siguranța recuperării acesteia. Pornim de la 320 de mii, un coefcientul minim, iar licitații de micșorare a prețului nu vor fi”- asigura președintele raionului Dubăsari, Sergiu Grigoriev. \n\n Discuții asupra proiectului de buget – în imaginile de mai jos:",
    "metadata": {
      "original_file": "Est-Curier_0427.html"
    }
  },
  {
    "title": "S-a deschis înregistrarea la concursul declamatorilor, dedicat limbii române",
    "content": "În acest an, unul dintre concursurile unicale din Republica Moldova, care se desfășoară anual la Criuleni, ajunge la ediția cu numărul 30.\n\nEste vorba despre concursul declamatorilor „Nu noi suntem stăpânii limbii, ci limba e stăpâna noastră”, organizat de către Biblioteca Publică Orășenească „T. Isac” din or. Criuleni și Secția Cultură și Turism a Consiliului raional Criuleni.\n\nDupă cum ne-a informat Viorica Șapovalov, directoarea bibliotecii, competiția pentru cea mai bună recitare a unei poezii va avea loc pe data de 29 august 2023, concursul fiind dedicat, de-a lungul anilor de când există, sărbătorii naționale „Limba Noastră cea Română”, marcată în țara noastră anual la 31 august.\n\nPersoanele care doresc să-și testeze capacitățile în arta declamatorie se pot înregistra la numărul de telefon 0248 22279. Participanții vor fi divizați în două categorii de vârstă: 14-16 ani; 17-25 ani. Cei care depășesc limita de 25 de ani vor putea declama în afara concursului, în pauze, menționează directoarea bibliotecii.\n\nÎnregistrarea la concurs are loc până la data de 11 august inclusiv. Participanților li se propune să recite o poezie patriotică, cu durata evoluării ce nu va depăși 3 minute.\n\nCriteriile de apreciere, pe care le aplică juriul, sunt ținuta scenică, dicția, expresivitatea.\n\nParticipanții declarați învingători au parte de premii din partea Secției Cultură și Turism Criuleni și diplome.\n\nEdiția din anul 2022 a concursului a adunat sub auspiciile poeziei 21 de participanți, elevi ai claselor 8-12 din r. Criuleni.\n\nImagine din arhiva „Est-Curier”: participanții la ediția concursului din anul 2013:",
    "metadata": {
      "original_file": "Est-Curier_0077.html"
    }
  },
  {
    "title": "Vladimir Sclifos. Parafa medicală",
    "content": "După absolvirea Institutului de Stat de Medicină și Farmacie, așa se numea atunci, am avut o discuție cu Profesorul meu. Scriu cu literă mare, fiindcă a fost un mare om de știință și un medic obstetrician – ginecolog de mare valoare – Eugeniu Gladun. La un moment dat am primit un sfat, pe care l-am memorizat și l-am aplicat 45 de ani la rând: “Ține minte, noi, medicii, suntem unicii, care ne recunoaștem unul pe altul după parafa medicală. Scrii o rețetă, în limba latină, care este o limbă moartă, mai jos aplici parafa medicală, personală, o semnezi și cu această rețetă ești recunoscut în toată lumea”. Așa este.\n\nȘcoala pe care am terminat-o, mi-a dat o lecție bună. Directorul școlii, Boris Dînga, spunea:” Nu are importanță ce haine porți, important este cum o porți – curată, cusută, călcată”.\n\nSunt două verbe pe care le am în față tot timpul: “A avea” și “A fi”. Pe primul verb l-am neglijat tot timpul. Verbul ”A fi” e ceva de valoare, care prezintă onoarea, respectul, care te încurajează.\n\nAcestea trei lucruri expuse mai sus, m-au călăuzit toți anii de activitate. \n\n E toamnă și vântul împrăștie frunzele uscate amestecate cu picăturile reci ale ploii. Poate la unii în suflet e clinchet de primăvară, dar la mine e toamnă tristă.\n\nSunt trist, că după 45 de ani mă despart de colegii, cu care am avut momente grele, dar și mai multă bucurie.\n\nUniforma militară transformă un tânăr firav într-un bărbat chipeș. Așa se întâmplă și cu medicul, care ține în mână parafa, care îi dă dreptul, dar și o mare responsabilitate. O mică greșeală costă scump. Munca medicului este grea, dar are o finalitate, care apoi îi oferă libertate și noblețe. \n\n Nu știu de ce scriu asta. Ba nu-i așa! Poate că știu, numai că nu vreau să recunosc. Mi-e greu să realizez partea asta, probabil, deoarece subiectul e legat inexplicabil de prea multe nopți nedormite, nervi, oboseală, ticăitul ceasului și sirenele ambulanțelor. Pe parcursul anilor am simțit gustul dulce al izbânzii, dar și cel amar al înfrângerii, trădării. Tot timpul m-am stăruit să nu mi se vadă durerea din suflet, fiindcă bucuria o vedeau toți. Rănile pe care le-am avut erau vindecabile, dar au rămas cicatricile vizibile. Am în mână parafa medicală. Îmi răscolește amintirile… \n\n … Gardă, urgență și iar gardă. Somnul îmi îngreuna pleoapele, care se închideau ușor, ca apoi urma o altă zi, alte probleme, alte bucurii, care îmi ștergeau stresul și oboseala. Lăsam la o parte toate cele grele – bucurii sunt mai multe. Prima dată când am ținut în brațe un nou-născut, călduț care plângea cu glas tare și apoi s-a liniștit brusc, când l-am aranjat lângă sânul mamei, eu am lăcrămat. E ceva de nedescris! \n\n Emoții… Dacă aș fi putut, mi-ar fi plăcut să împletesc o cunună din razele soarelui și s-o pun pe capul Doamnei, care poartă numele ”Mama”.\n\nMulți ani am condus echipa maternității, cu care am împărtășit totul. Am fost atent, fiindcă am știut, când ajungi la fântână să stingi setea, trebuie să fii singur, că ar putea apa să fie tulbure. Tot timpul am stimat infirmiera, care duce o viață grea în maternitate. Permanent am prețuit moașa – ce cuvânt frumos! – care la un moment hotărâtor, de urgență, îmi da un sfat prețios. La fel și surorile medicale de la nou-născuți, care, cu zâmbetul lor, îmi dă de înțeles starea de sănătate a micuților. Nu am ignorat niciodată colegii de specialitate, care mi-au oferit ajutorul, cu care am împărțit și bucuria și amarul. \n\n Acum când am înaintat în vârstă, mă gândesc cu bucurie la vremea tinereții, dar vreau o schimbare, privesc înainte și nu mă uit înapoi. Ultimii trei ani am lucrat cu medicii de familie, care formează o echipă unită, cu care ai ce vorbi. Îmi exprim stima și respectul față de ei. Le doresc sănătate, fericire și succese. \n\n Am o diplomă de onoare foarte prețioasă, pe care cred că am meritat-o. Diploma conține parafa mea medicală: multe Doamne, care au îmbrățișat numele de ”Mama”. La ele, când mă întâlnesc pe stradă, în afară de salut, le văd zâmbetul pe față. E ceva foarte prețios!\n\nTot aici se află și cei cinci nepoți ai mei, pe care îi iubesc foarte mult.",
    "metadata": {
      "original_file": "Est-Curier_0348.html"
    }
  },
  {
    "title": "Ministerul Mediului solicită proiecte pentru finanțare. Pre-apelul expiră pe 3 august",
    "content": "Ministerul Mediului și Oficiul Național de Implementare a Proiectelor în domeniul Mediului (ONIPM) anunță extinderea perioadei de concurs pentru selectarea proiectelor din domeniul de protecție a mediului și schimbărilor climatice, ce vor fi finanțate din Fondul Național pentru Mediu.\n\nPerioada de pre-apel, destinată depunerii Notelor conceptuale, este până pe 03 august 2023, ora 16.00.\n\nProiecte pot aplica persoanele juridice de drept public sau privat, care sunt axate pe una dintre cele patru dimensiuni:\n\nManagementul integrat al resurselor de apă ( Reabilitarea și decolmatarea râurilor, lacurilor de acumulare și iazurilor; Cercetări privind calitatea și cantitatea resurselor de apă; Consolidarea/ crearea/ lichidarea construcțiilor hidrotehnice; Elaborarea planurilor de gestiune la nivel de sub bazine și bazine de apă);\n\nSchimbări climatice și protecția aerului atmosferic (Promovarea politicilor și bunelor practici de prevenire a poluării mediului și adaptare la condițiile schimbărilor climatice; Promovarea economiei verzi; Crearea spațiilor verzi în localități; Crearea perdelelor forestiere; Instalarea sistemelor de monitorizare a calității aerului).\n\nFiecare proiect aprobat spre finanțare, va fi finanțat din sursele Fondului Național pentru Mediu în proporție de maximum 90 %.\n\nSolicitanții de proiect și partenerii acestora, dacă există, trebuie să cofinanțeze proiectul în valoare de cel puțin 10% din suma totală a proiectului aprobat spre finanțare. Pentru personale juridice de drept privat cu scop lucrativ sunt eligibile proiecte în valoare de până la 1 milion de lei. Solicitanții din această categorie pot solicita finanțare de până la 70 % din valoarea totală a proiectului, cofinanțarea asigurând-o în proporție de 30 % din suma totală a proiectului.\n\nCofinanțarea poate fi asigurată din mijloacele proprii ale solicitantului de proiect și ale partenerilor acestora, dacă este cazul, sau din mijloacele financiare alocate prin prisma altor programe de finanțare. La elaborarea bugetului proiectului se include suma totală a proiectului, care include alocarea financiară din Fondul Național pentru Mediu și cofinanțarea proiectului alocată de către solicitantul finanțării și partenerii acestuia.\n\nProiectele pot fi implementate în perioada 2-36 de luni, în dependență de complexitate și suma alocată.",
    "metadata": {
      "original_file": "Est-Curier_0124.html"
    }
  },
  {
    "title": "(Galerie foto) Festivalul \"Roata Morii se învârtește\" la Hîrtopul Mare",
    "content": "Prima ediție a festivalului gastronomic ”Roata Morii se-nvârtește” organizată la Hîrtopul Mare a fost doldora de culoare și gust. Spectatorii au avut ce admira și analiza.",
    "metadata": {
      "original_file": "Est-Curier_0061.html"
    }
  },
  {
    "title": "Cum și de ce sunt alese anumite subiecte pentru răspândirea unui fals",
    "content": "Informații despre diverse boli, sperietori, frici și invenții. Autorii de falsuri le răspândesc în mod intenționat pentru a induce în eroare publicul și pentru a susține anumite interese. Printre cele mai recente astfel de exemple, tirajate de unele mass-media și pe rețelele sociale, sunt următoarele: „Maia Sandu ar fi bolnavă”, „aprinderea focului în sobe va fi interzisă după integrarea Moldovei în Uniunea Europeană” sau „pașapoartele românești vor fi confiscate” .\n\nPotrivit psihoterapeutei Ana Niculăeş, care face trimitere la studii de specialitate recente, așa-numitele ,,știri” false se răspândesc mult mai rapid decât cele adevărate, în special pe platformele de social media. ,, Știrile false sunt concepute pentru a genera emoții puternice, precum frica, furia sau surpriza, care determină oamenii să reacționeze impulsiv ”, susține Ana Niculăeş.\n\nTotodată, emoțiile, în special cele intense, joacă un rol central pentru că inhibă gândirea critică, ceea ce crește probabilitatea de a distribui informația fără o verificare prealabilă. ,, O știre care sugerează un pericol iminent sau o conspirație politică va declanșa reacții rapide de redistribuire pentru a-i „avertiza” pe alții. ”\n\nOamenii au tendința de a crede și a distribui informații care le susțin convingerile preexistente. Astfel, „știrile” false care se aliniază prejudecăților personale devin mai atrăgătoare și mai greu de respins, chiar dacă sunt evident nefondate. Repetarea unei informații false face ca aceasta să pară mai credibilă, iar rețelele sociale amplifică acest efect.\n\nSupraîncărcarea informațională este un alt factor psihologic important. În contextul unei cantități uriașe de informații disponibile online, oamenii devin mai puțin predispuși să analizeze critic fiecare știre. Astfel, răspândirea rapidă a informațiilor false este rezultatul unui mix complex de factori psihologici și tehnologici.\n\nÎn ceea ce privește combaterea acestui fenomen, psihoterapeuta Ana Niculăeş susține că sunt necesare mai multe acțiuni, printre care educație media, dezvoltarea gândirii critice și o înțelegere mai profundă a modului în care emoțiile și prejudecățile influențează comportamentul online .",
    "metadata": {
      "original_file": "Est-Curier_0431.html"
    }
  },
  {
    "title": "Atentat la cernoziom",
    "content": "Raziile inspectorilor de mediu sunt pline de surprize.\n\nȘase bărbați au fost prinși în flagrant de inspectorii de mediu în timp ce încărcau remorcile a două camioane cu sol fertil scos de pe terenul de la hotarul satelor Botnărești și Chirca, raionul Anenii Noi.\n\nN-au dus treaba până la sfârșit, căci au fost opriți de oamenii legii. Li s-au întocmit procese verbale cu aplicarea amenzilor în valoare de 600 lei pentru fiecare, comunică echipa.md\n\nTotodată, la fața locului au fost solicitați și experții de la laboratorul de referință de mediu, care au preluat pentru evaluare probe de sol, ca ulterior să poată fi calculat prejudiciul cauzat în urma excavării neautorizate a solului fertil.",
    "metadata": {
      "original_file": "Est-Curier_0173.html"
    }
  },
  {
    "title": "Avertisment: programarea la examenul de obținere a permisului de conducere nu se vinde",
    "content": "În ultima perioadă, au fost semnalate cazuri în care persoane neautorizate încearcă să comercializeze ilegal rândurile pentru programarea prealabilă necesară pentru susținerea examenelor de obținere a permiselor de conducere, prin intermediul unor anunțuri publicitare online.\n\nAgenția Servicii Publice atenționează, căse realizează exlusiv prin intermediul resurselor Agenției: online prin accesarea paginii oficiale a instituției https://www.asp.gov.md/ro/programarea-online compartimentul ,,Programare la examen auto”; prin apel telefonic la Serviciul suport clienți 14 909; prin intermediul subdiviziunilor teritoriale de calificare a conducătorilor auto ale ASP.\n\nNu există nici o altă modalitate legală de programare prealabilă pentru a beneficia de acest serviciul. Subliniem că serviciul de programare atît în regim obişnuit, cît şi în regim de programare urgentă la examen, este prestat de către Agenţia Servicii Publice în mod gratuit .\n\nAgenția Servicii Publice avertizează asupra riscurilor asociate obținerii ilegale a programărilor pentru susținerea examenelor de obținere a permiselor de conducere în afara procedurilor legale și îndeamnă cetățenii să acționeze cu prudență.\n\nTransmiterea către escroci a datelor Dumneavoastră cu caracter personal poate avea consecinţe grave, ca urmare a utilizării acestora în scopuri infracționale.",
    "metadata": {
      "original_file": "Est-Curier_0489.html"
    }
  },
  {
    "title": "Buchetul din 50 de toamne ale gimnaziului Ustia (foto, video)",
    "content": "Despre faptul că în sat e o sărbătoare îți putea da seama după câteva femei întâlnite pe străzi, îmbrăcate în costume tradiționale, altele – la patru ace în papuci cu toc, sau copii grăbiți să cârnească pe strada Școlii, aflată în reparație. Mulțimea de autoturisme la poartă și fanfara din pragul gimnaziului, flori, baloane și tradiționalul „covor roșu” al moldovenilor – țoluri țesute din cordele, la stative, așternute pe două scaune lungi de la poartă până la prag. Așa a fost introdus în sărbătoare fiecare oaspete care și-a făcut timp, pe 26 octombrie 2024, să fie parte a unei comunități, mari familii, la serbarea unui jubileu – 50 de ani de activitate a instituției de învățământ moderne din satul Ustia, r. Dubăsari.\n\nHolul instituției părea un furnicar în care s-au amalgamat mai multe generații de actuali și foști elevi, actuali și foști profesori și învățători, foști colegi de clasă, actuali cetățeni realizați în patrie sau departe de ea. La un moment dat, una dintre profesoare își exprimă temerea că nu vor avea suficiente locuri pentru câtă lume a venit. Așa și a fost, dar interesul i-a ținut și pe cei ce n-au prins un loc pe scaun să stea peste trei ore și să asculte/privească programul pregătit de gazde și moderat cu multă căldură de Alisa Barbaroș, directoare adjunctă pe educație.\n\nMaria Chirilov, învățătoare de clasele primare, a compus, pe o melodie semnată de compozitorul Constatin Rusnac, versurile imnului gimnaziului Ustia, iar un ansamblu de profesoare l-a interpretat, în premieră, acompaniat de directorul și unicul bărbat din colectivul profesoral, Nicolae Lungu.\n\nProgramul zilei speciale a gimnaziului a inclus cântece, dansuri și recital de versuri pregătit de către elevi pentru oaspeți, majoritatea dintre care au smuls exclamații „bravo!” și multe aplauze din partea spectatorilor.\n\nDirectorul Nicolae Lungu și-a început discursul cu a mulțumi profesorilor aflați la pensie, despre care a spus că nu li se poate atribui calificativul „foști”, pentru că ei rămân a fi la fel, iar școala cum a fost așa și a rămas „un templu al înțelepciunii, adevărului și verticalității pentru copiii din satul Ustia și din alte localități.” Nicolae Lungu este al patrulea director al acestei instituții, care a fost deschisă în 1974. Este și dumnealui absolventul acestui gimnaziu, care i-a pășit pragul în anul 1993. Directorul spune că în prezent aici studiază 276 de elevi, dar au fost ani când copiii nu încăpeau în școală și se studia chiar pe schimburi. Bucuria e că peste doi ani numărul de elevi ar putea depăși 300, pentru că a mai crescut natalitatea.\n\nInvitații speciali au fost elevii promoției anului 1974, care au intrat în sală în aplauzele celor prezenți, alături de dirigintele lor, Corobcean Marin, și prima învățătoare, Ana Lungu.\n\nAlisa Barbaroș i-a invitat la microfon pe absolvenți și i-a îndemnat să spună câteva gânduri sau să împărtășească amintiri și emoții prilejuite de ziua jubiliară.\n\nCuvânt au avut și dascălii care deja au lăsat grijile școlii și se dedică mai mult familiilor, nepoților și strănepoților.\n\nParascovia Barbaroș a fost una dintre directorii instituției, care a condus-o și după încetarea statutului de școală medie de cultură generală, când a fost transfromată în gimnaziu. Invitată la microfon, dna Barbaroș și-a amintit de reușitele frumoase ale elevilor și colegilor săi, dar și de greutățile prin care i-a fost dată să treacă, pentru a menține instituția la nivelul standardelor. I-au trezit emoții amintirile despre efortul de a asigura hrana pentru toți cei cca 640 de elevi ai școlii, despre emoțiile cu care îi întâmpina întreaga comunitate pe elevii care reveneau cu medalii de la olimpiade sau de la competiții sportive internaționale. Anastasia Plotnicov, o altă veterană a muncii pedagogice de la Ustia, a vorbit despre cât de mândri sunt profesorii de elevii lor, când îi știu realizați frumos în viață, când îi văd părinți fericiți, pe unii deja și bunei.\n\nZinaida Bradu a predat în școală din 1968, peste 40 de ani, devenind profesoară ca și mama sa. Mai întâi a fost laborantă în cabinetele de chimie și fizică, paralel a studiat la facultate. Apoi a predat limba română, a lucrat o perioadă și la grădinița de copii. A fost și în Italia, urmându-și fiicele, pentru a-și dădăci nepoțeii. A fost mulțumită de alegerea sa de a preda obiectul limba română, dar a lucrat o perioadă și bibliotecară și spune că nu i-a plăcut, pentru că atunci nu erau suficiente manuale, literatură, nu era dotarea de care se bucură acum bibliotecile școlare, și, cu mult umor, adaugă, că și cuvântul „bibliotecară” i-a fost urât.\n\n„Directoarea, iată, stă lângă mine și mai râde acum, mai plânge, dar atunci nu am văzut o lacrimă să-i curgă din ochi, era o strictețe de doamne ferește! Pe vremea mea ora era oră! Doamne ferește să fi întârziat! Atunci stăteam acasă 2 luni în concediu de maternitate, și apoi ieșeam la lucru. Mergeam la școală cu copilul în cărucior și ne dârdâiau și dinții, și roțile, că Doamne ferește să întârzii sau să te duci mai devreme!”, povestește dna Bradu, glumind și, în același timp, cu un nod în gât, cum se exprimă, din cauza celor ce vede și simte alături de fostele sale colege.\n\nSărbătoarea a fost un prilej tocmai potrivit pentru a recunoaște și meritele actualelor cadre didactice, iar pentru le înmâna diplome de merit au făcut cale la gimnaziu Larisa Brăducean, șefă-interimară a DE Dubăsari, Corina Lungu, reprezentanta Ministerului Educației și Cercetării, Gurii Isac, vicepreședintele r. Dubăsari, Maxim Verdeș, primarul s. Ustia.\n\nDouă diplome de la cele două autorități educaționale au fost acordate tinerei profesoare, Cristina Cucereanu, cadru didactic de sprijin în gimnaziul Ustia. I-a fost apreciată tendința de a lucra calitativ și a implementa metode noi de predare. Este absolventă a specialității pedagogie specială și are la moment nouă beneficiari, dintre care trei au dizabilități severe, ceilalți – grad mediu și dificultăți de învățare. Și dânsa a absolvit gimnaziul Ustia cu 12 ani în urmă, apoi facultatea, a beneficiat de îndemnizația de tânăr specialist, și acum s-a regăsit în colectivul școlii în care a fost motivată, la rândul ei, să aleagă profesia. „Avem misiunea să oferim educație de calitate, să creștem discipoli responsabili, să cultivăm elevilor diverse valori, să iubim munca – acestea ar fi principalele funcții ale școlii. Contează să avem și satisfacție de la munca noastră. Avem copii cu diferite situații, cum nu dai, o luăm la inimă, dar reușim să mergem frumos înainte”, spune Cristina Cucereanu.\n\n„Am azi multe amintiri plăcute, nostalgii… Mi-am revăzut prima învățătoare, dna Maria Lungu. Cred că școala mi-a dat cele mai esențiale, importante cunoștințe teoretice, cu care am putut să mă realizez în cariera, m-a format ca om, îmi trăiesc azi viața cu demnitate. Cel mai des dna Lungu ne învăța să ne gândim bine când facem primul pas, pentru că urmează și alții, un sfat care și azi îmi prinde bine”, spune Stanislav Plotnicov, șef de secție în cadrul Inspectoratului de Poliție Dubăsari, surprins la sărbătoarea Gimnaziului Ustia.\n\nIar Alisa Barbaroș, directoare adjunctă pe educație și moderatoarea evenimentului, a recunoscut că „aici e eu-l meu”, că are norocul să lucreze într-o școală înzestrată cu de toate, că actualii elevii au parte de spații mai luminoase, de blocuri sanitare interioare, de clase cu table interactive, cantină bună, acum se repară sala de sport. „Copiii de azi nu sunt nici mai buni, nici mai răi decât cei de altă dată, pur și simplu au mai mult interes pentru tehnologii, în rest, aceleași șotii și năzbâtii” – conchide Alisa Barbaroș.\n\n„Ceea ce sunt eu acuma am devenit datorită profesorilor, de care am avut mare noroc în viață. Am absolvit Colegiul de Arte, apoi Academia de Arte, am devenit profesor, șef de catedră, și toate datorită faptului că am învățat bine la școală. Pentru copiii care sunt în sală – faceți efort, visați, visurile voastre se realizează. Insistați, chiar dacă nu vă merge din prima, niciodată nu vă opriți la piedicile care vă apar în cale. Orice obstacol e o treaptă pe care trebuie să o depășiți” – spunea pictorul, ustianul și absolventul cu 40 de ani în urmă, Valeriu Jabinschi, lector și șef de catedră la Academia de Muzica, Teatru si Arte Plastice din Chișinău.\n\nGenerația de azi a elevilor a fost cea care a asigurat pauzele muzicale și a demonstrat că ei sunt prezentul frumos al acestui gimnaziu și elevii lui de glorie din viitorul apropiat și, cu efortul adulților, poate și luminos.",
    "metadata": {
      "original_file": "Est-Curier_0466.html"
    }
  },
  {
    "title": "(Video, foto) „Băștinașii” au serbat Dragobetele în Casa Mare",
    "content": "Anticipând un pic sărbătoarea, membrii ansamblului folcloric de copii „Băștinașii” din s. Hârtopul Mic, au chemat părinții și colegii la o serată de Dragobete.\n\nGhidați de conducătoarea lor, Lidia Stavilă, copiii de vârste de la clase primare la liceale au înscenat jocuri tinerești prilejuite de sărbătoarea din februarie, dedicată la români Dragostei.\n\n… Teatralizarea montată în scenă a evocat cererea permisiunii de la părinți de a organiza în casa unor gospodari o serată de Dragobete. Mama-gazdă a încuviințat și a decis să ajute fiica să-și omenească cum se cuvine oaspeții, oferindu-se să pregătească plăcinte. Fetele au făcut ordine în casa mare și au întâmpinat oaspeții. Tineri și tinere au înscenat jocul „căzutul în fântână”, iar cel/cea căzut/căzută a putut fi scos/scoasă din fântâna imaginară după ce cântă un cântec, recită un vers sau dansează un dans. Când distracția e pe sfârșite, gazda vine cu un șirag de plăcințele în care sunt ascunse bilețele cu numele fetelor. Băieții prezenți la serată sunt invitați să ia cu gura, fără ajutorul mâinilor, câte o plăcințică din șiragul de pe ață și să spună tare numele cărei domnișoare este scris pe bilețelul ce i-a revenit. Asta înseamnă că pe acea fată o va conduce în seara respectivă acasă. Hohote a stârnit situația unui flăcău ce nu a reușit să afle numele fetei, pentru că a înghițit bilețelul cu tot cu împlutura din plăcintă…\n\nÎn așa fel, simbolul Dragobetelui – împerecherea tinerilor, care ulterior urmează să construiască o relație de dragoste, vine să exemplifice semnificația sărbătorii din 24 februarie. \n\n „Nu este important doar Dragobetele, zic eu, dar este important ca tinerii, copiii de azi, să cunoască obiceiurile noastre. Atâta timp cât vom educa copiii în spiritul tradițiilor, noi ne vom menține ca neam. Marele George Enescu spunea: „Dacă educația ar porni de la tradiție și de la adevăratele valori, atunci noi vom dăinui peste secole”, crede Lidia Stavilă. \n\n „Familia Băștinașii”, cum o numește dna Stavilă, este numeroasă, or, în cei 23 de ani de când îi ghidează, deja primii absolvenți ai grupului au devenit părinți și și-au adus, la rândul lor, propriii copii în grupul folcloric. Acum ansamblul numără peste 35 de membri, cel mai mic având 4 ani. În serata de Dragobete au participat și copii care au absolvit gimnaziul, dar vin de dragul scenei și al folclorului la activitățile acestuia. „Este foarte greu să îi răpești pe copii din captivitatea tehnologiilor și să le propui altfel de activități. Mă bucur că-mi reușește să țin focusat un grup de copii care vin, îmi dau ascultare și încercăm să valorificăm cele mai frumoase melodii, atât din localitate, cât și din zonă” – a adăugat Lidia Stavilă după activitate.\n\n„Am văzut o prestație extraordinară, niște copii extraordinari. Mă bucur că sunteți atât de frumoși, în costume naționale, cunoașteți tradițiile, cântați cântecele tradiționale și dansați dansurile, și acest fapt se datorează dnei Stavilă.” – a spus Svetlana Gheciu, directoarea Centrului de creație și agrement al elevilor din Criuleni, prezentă la eveniment. De ceva timp, dna Lidia Stavilă este angajata acestui centru și va continua activitățile sale de ghidare a copiilor sub auspiciile acestei instituții.\n\nI-a felicitat pentru prestația lor frumoasă și directoarea gimnaziului, dna Elena Busuioc, care le-a mulțumit elevilor pentru că îi dau ascultare dnei Stavilă și le-a urat succese în continuare.\n\nPărinții prezenți la serata în care copiii lor au avut rolurile principale, au urmărit cu mult interes tot ce s-a petrecut pe scenă, iar pentru aplauzele și răbdarea lor au fost serviți cu plăcintele pregătite din timp de câteva gospodine, mame ale copiilor din ansamblu. Evident, primii serviți au fost cei mai mici participanți la serată.",
    "metadata": {
      "original_file": "Est-Curier_0036.html"
    }
  },
  {
    "title": "Ucraina intenționează să renunțe la energia electrică furnizată de MoldGRES",
    "content": "Ucraina va construi o nouă linie electrică, care are drept scop asigurarea independenței energetice față de rețeaua MoldGRES și va asigura alimentarea cu energie electrică a sudului țării. Despre aceasta a anunțat Oleg Kiper, șeful Administrației Militare Regionale Odesa, într-un interviu pentru Ukrinform .\n\n„Sistemul nostru de alimentare cu energie electrică, construit pe vremea URSS, este astfel încât o parte a regiunii noastre primește energie electrică din Moldova. Pentru a nu fi dependenți de MolDRES, care este în Transnistria,se lucrează deja la instalarea unei noi linii. Aceasta va trece prin Palanka. Liniile sunt construite de Ukrenergo. Drumul,11 km, a fost proiectat mai devreme, va trece prin luncile Mayak.Noul drum nu va fi un drum de tranzit cu Moldova, ci va merge spre raionul Belgorod-Dnistrovsky. Drumul este de importanță de stat și va fi construit de minister. Bugetul regional nu va fi folosit aici. Prin urmare, toate problemele sunt coordonate cu Cabinetul de miniștri . Conform calculelor vechi, reparația a 1 km de drum a costat 40 de milioane de grivne. Aici va fi mai scump, pentru că este o construcție capitală. Dar la nivel de țără, construcția a 11 km nu este o cheltuială atât de mare. , a declarat Oleg Kiper.\n\nConform spuselor șefului Administrației Militare Regionale Odesa, Serviciul de Informații de Stat, finalizează și instalarea a 13 turnuri de-a lungul graniței cu Transnistria și le va testa pentru eliminarea semnalului TV rusesc din zona de graniță a regiunii Odesa .\n\nDe notat că din luna aprilie 2024 au demarat și lucrările de construcție a liniei electrice Vulcănești-Chișinău. În luna februarie Constantin Borosan, secretarul de stat al Ministerului Infrastructurii și Dezvoltării Regionale, declara pentru IPN că lucrările de construcție a liniei electrice Vulcănești-Chișinău, conform contractului semnat la 12 noiembrie 2021 cu compania indiană KEC International, vor fi finalizate în anul 2025.",
    "metadata": {
      "original_file": "Est-Curier_0221.html"
    }
  },
  {
    "title": "Copilul ascuns la umbra anilor",
    "content": "Aceasta ar fi caracteristica unui creator de frumos, stabilit la Drăsliceni, rl. Criuleni. Constantin Maxim a început a-și croi drum în lumea pictorilor din copilărie și cu multă râvnă. A reușit să se afirme în domeniul ales și recent i-am solicitat să ne destăinuiască etapele devenirii unei somități.\n\n– Vă mai amintiţi, care au fost primele dumneavoastră lucrări şi ce simbolizau ele?\n\n– A fost tare demult. Îmi vine greu să mă expun. Un lucru îl ştiu cu certitudine – desenez de când mă ţin minte. Iar tata şi mama au fost primii, dar şi cei mai exigenţi critici ai lucrărilor mele. Erau departe de pictură, însă, părerile şi sfaturile lor întotdeauna m-au încurajat şi m-au ambiţionat să merg mai departe. Atunci când le-am spus că vreau, deşi eram la o vârstă încă fragedă, să mă înscriu la o şcoală de pictură din capitală, au acceptat fără să stea prea mult pe gânduri.\n\nStudiile de la şcoala de arte din Chișinău, care acum poartă numele lui “Igor Vieru”, i-au dat aripi să zboare mai departe spre împlinirea visului. Visa deja să devină student la una dintre cele mai prestigioase instituții din domeniul artei din fosta URSS – institutul “I. Repin” din Sankt Petersburg. A fost admis din a treia tentativă. După primul an de studii a fost înrolat (conform uniui ordin al fostului ministru al apărării Ustinov) în rândurile Armatei Sovietice. Serviciul militar l-a făcut în Siberia, aproape de locurile unde au fost deportaţi bunicii săi. În 1986, după demobilizare și-a reluat studiile.\n\n– Nu era simplu să ajungi student la acea instituție. La “I. Repin” veneau tineri mulţi şi talentaţi din toate colţurile fostei URSS, selecția era riguroasă. Instituţia avea o bază materială şi spirituală puternică, predau lecţii profesori cu o pregătire temeinică, adevăraţi profesionişti. În plus, erau şi foarte exigenţi. Dacă nu reuşeai să promovezi examenele, nu făceai față exigențelor, puteai fi exmatriculat în orice moment. Am depus efort mare ca să reuşesc şi să absolvesc cu bine instituţia. Între timp m-am căsătorit cu o colegă de facultate, am format o familie, am devenit tată… Fiică-mea a mers pe urmele noastre și se descurcă de minune. O perioadă am trăit în Rusia, iar pe la începutul anilor 2000 am revenit la baştină.\n\n– Care dintre genurile picturii vă atrage în mod deosebit?\n\n– Portretul este considerat unul dintre cele mai dificile genuri. Mai rar, dar totuşi, îl practic. Sunt inspirat, în mod special, de peisajele baştinei, natura statică, compoziţiile. Pictez ceea ce simt eu, iar dacă le place şi oamenilor – mă bucur.\n\n– Depinde de dispoziție. Când sunt bine dispus prefer nuanțele deschise, iar când mă copleșește tristețea, mi-o iau înainte culorile mai închise. Trebuie să recunosc, însă, că rar, dar se întâmplă, totuși, și situații diametral opuse.\n\n– L-am desenat pe când mă aflam întro stare profundă de criză de imaginaţie. M-am aşezat în faţa oglinzii şi procesul a pornit parcă de la sine. După ce l-am finalizat, mi-am revenit şi am început să văd altfel lucrurile.\n\n– Revenind la baștină, ați renunțat la forfota urbei și v-ați scufundat în armonia peisajului rustic, care vă inspiră, dovadă fiind galeria de tablouri pe care o aveți în casă.\n\n– Într-adevăr, îmi iubesc nespus de mult baştina. Nu întâmplător, dacă observaţi bine, multe din motivele mele pictoriale sunt desprinse din frumuseţea satului şi starea de spirit a sătenilor. Unii plecaţi peste hotare chiar îmi sugerează să pictez casele în care s-au născut şi şi-au petrecut copilăria, pentru că avându-le în preajmă, suportă mai uşor străinătatea, dorul de casă şi de rudele apropiate.\n\n– Acum, în lumea pictorilor este în vogă abstracționismul. Sunteţi tentat de acest curent?\n\n– Am în colecția mea două lucrări, realizate în acest stil. Nu pot să le numesc abstracţie, oricum au nişte nuanţe figurative, presurate cu conotaţii simbolice. Şi cam atât.\n\n– Majoritatea fac parte din renașterea timpurie, pictori Italieni: Sandro Botticelli, Filippo Lippi, din renașterea de nord, adică Germania și țările de jos: Van Eyck, Van Der Weyden, Hans Holbein și Albrecht Durer.\n\n– Cei care privesc operele de artă se gândesc că autorul are o viața boemă. Este pictura și o sursă de existență? Vă amintiți cum ați căștigat primii bani cu această meserie?\n\n– A fost la sfârşitul anilor 80. Începuse “perestroika” lui Gorbaciov şi mulţi studenţi preferau să iasă în stradă şi să picteze în creion simplu portrete ale trecătorilor. Contra unei taxe oamenii acceptau cu plăcere serviciile noastre. Banii câştigaţi ne ajutau să supravieţuim în condiţiile în care traiul în oraşele mari devenise foarte scump. Ulterior ne-am reprofilat puţin: scriam şi pictam placate, reclame stradale şi nu numai. Lucram în vreo trei locuri şi reuşeam peste tot.\n\n– Aveţi în colecţie lucrări de care nu v-aţi despărţi niciodată, orcâţi bani vi s-ar oferi pentru ele?\n\n– Nu vreau şi nici nu pot să mă despart de lucrările vechi, executate la sfârşitul anilor 70, începutul anilor 80. A fost pentru mine una dintre cele mai productive perioade. E vorba de portretele celor mai apropiați şi dragi oameni. Sunt nişte amintiri foarte frumoase, care mereu m-au făcut să perseverez şi să merg înainte, oricât de greu mi-ar fi fost în anumite situații. În cazul celorlalte lucrări chiar sunt cointeresat să le vând. E o posibilitate de a face un ban ca să poţi evolua. În condiţiile în care toate ustensilele, începând de la pensule, creion şi terminând cu pânza, rama, au un preț considerabil, trebuie să găsești și surse pentru a le procura căci gratis nu ți le dă nimeni.\n\n– Cele mai dificile perioade în viața artiștilor sunt crizele de creație. Pe cine contați ca să le depășiți?\n\n– Soția Lidia este o femeie extraordinară. Mă inspiră chiar. În general e preocupată de problemele casnice, de răzoarele cu flori şi grădină. Deseori, însă, mă ajută să confecţionez ramele, să întind pânzele… Vă spuneam anterior că în ultimii ani am trecut printr-o perioadă destul de sumbră în viaţa mea, în care nu am pictat aproape nimic. A decedat sora la numai 42 de ani, mama, iar cu aproape un an în urmă, şi tata. E oribil să vezi omul apropiat cum se pierde şi nu poţi să-l ajuţi cu nimic. Îmi revin cu greu. Trebuie să recunosc că dacă nu ar fi fost alături Lidia nu ştiu cum aş fi depăşit toate aceste probleme.\n\n– Cum scoateți în lume lucrările create, cum le dați vizibilitate?\n\n– De regulă, merg acolo, unde sunt invitat. Am fost la câteva tabere de creaţie, organizate în România. O expoziţie de lucrări, pictate în ultimii ani este vernisată în incinta unui centru expoziţional din Chişinău, care, apropos, în viitorul cel mai apropiat urmează a fi închis. Şi cam atât. Suntem în era tehnologiilor informaționale. Am la dispoziție Internetul, telefonul celular și cu ajutorul lor reuşesc şi să mă promovez.\n\n– Realizez, că deja am o anumită vârstă atunci, când mă uit în oglindă sau mă întâlnesc cu colegii. În procesul de creaţie diferă poate maniera de a picta, dar practic mă conduc de aceleaşi motive ca şi în copilărie.\n\nChiar şi după 50 de ani, în suflet rămân copil.\n\nÎn imagini: o zi de duminică petrecută printre tablourile pictorului de la Drăsliceni, Constantin MAXIM și soția sa, Lidia.",
    "metadata": {
      "original_file": "Est-Curier_0364.html"
    }
  },
  {
    "title": "Un tânăr de 23 ani este pe locul II în clasamentul ”Inventorul European 2024”",
    "content": "Frunzele căzute i-au schimbat destinul unui tânăr din Sokirnița, reg. Transcarpatia. În timpul unor expediții în Carpați, inspirat de profesorul său de chimie din școală,Valentin Frecika, care nu avea nici 18 ani împliniți, a inventat o tehnologie menită să contribuie la reducerea defrișărilor prin producerea hârtiei din frunze uscate. Astfel, la Jitomir a apărut prima linie de producere a hârtiei din frunze.\n\nÎn 2022 printre cei 75 finaliști din 1000 de companii din întreaga lume care au concurat pentru susținerea din partea Comisiei Europene, a fost și invenția tânărului ucrainean. Comisia Europeană a alocat peste 10 milioane de euro pentru crearea unui complex model pentru reciclarea frunzelor în UE și pentru extinderea proiectului, inclusiv componenta de grant de 2,5 mln euro.\n\nÎn 2024 potrivit Forbes , citată de publicația ucraineană dev.ua, Valentin Frecika a obținut locul II la concursul European Inventor Award 2024 și a primit un premiu de 10.000 de euro.\n\n“Suntem recunoscători comunității științifico-tehnice pentru sprijinul și încrederea în inovațiile noastre! Astfel de evenimente și nominalizări sunt extrem de importante pentru tinerii inventatori. Ele oferă încurajare și motivație, necesare pentru dezvoltarea și implementarea ulterioară a proiectelor revoluționare. Acest premiu este o motivație puternică pentru toată echipa Releaf Paper” , a declarat Frecika.\n\nHârtia produsă din frunze uscate este exportată sub formă de ambalaje, pungi, caiete. Cumpărătorii produselor L’Oréal și Chanel, Weleda, Samsung nici nu bănuiesc că pungile și cutiile pe care le primesc sunt visul împlinit a unui tânăr ucrainean stabilit deja la Paris.",
    "metadata": {
      "original_file": "Est-Curier_0108.html"
    }
  },
  {
    "title": "Pentru a-i reține în Zona de Securitate s-a dublat diurna pentru „pacificatori”",
    "content": "Guvernul a decis la 30 august 2023 majorarea diurnei pentru militarii Armatei Naționale, angajați prin contract, care fac parte din Forțele mixte de menținere a păcii în Zona de Securitate.\n\nDiurna a fost majorată de la 100 până la 200 de lei. Astfel ministerul speră că va diminua exodul, condiționat și de starea tensionată din regiune, a militarilor moldoveni din această structură.\n\nImplementarea prevederilor proiectului presupune cheltuieli de circa 540 de mii de lei lunar. Mijloacele financiare necesare în acest scop pentru anul curent vor fi acoperite din contul și în limita alocațiilor aprobate Ministerului Apărării.\n\nÎn prezent, peste 400 de militari prin contract ai Armatei Naționale sunt implicați la menținerea păcii în Zona de Securitate.\n\nMijloacele financiare necesare implementării proiectului sunt prevăzute în bugetul Ministerului Apărării, iar calculul va fi făcut începând cu data de 1 august curent.\n\nPe canalul nostru de Telegram Est-Curier , vă oferim atât imagini relevante, cât și știri de actualitate din raioanele Criuleni-Dubăsari și din întreaga țară. Devino corespondent Est-Curier! În cazul în care ai imagini care ar putea deveni subiecte de știri, te încurajăm să ni le trimiți pe Viber sau Telegram la numărul 069789896.",
    "metadata": {
      "original_file": "Est-Curier_0276.html"
    }
  },
  {
    "title": "S-a ieftinit gazul cu 11,20 lei",
    "content": "Agenția Națională pentru Reglementare în Energetică (ANRE) a aprobat în ședința din 7 iunie noul tarif la gazele naturale de 18,07 lei pentru un metru cub, inclusiv TVA.\n\nÎn prezent, achităm 29,27 de lei pentru metrul cub de gaze.\n\nLa începutul acestei săptămâni, Moldovagaz a solictat revizuirea tarifului la gaze până la 19,93 lei pentru un metru cub cu TVA.\n\nUltima dată ANRE a ajustat tarifele la gaz în septembrie 2022.\n\nNoul tarif va intra în vigoare după publicarea hotărârii ANRE în ”Monitorul Oficial”.",
    "metadata": {
      "original_file": "Est-Curier_0299.html"
    }
  },
  {
    "title": "Catinca Mardarovici: „40% este o tendinţă modernă, iar 50% - un etalon al echilibrului de gen în politică!”",
    "content": "Mai bine de 20 de ani a pledat, şi continuă să o facă, pentru implicarea femeilor în politică şi nu oricum, dar în proportie de 50/50 cu bărbaţii. Organizaţiei pe care o conduce şi Platformei pentru egalitate de gen, din care face parte, se datorează azi un Parlament cu cel mai mare număr de femei. Aşa numita cotă de reprezentare de 40% a devenit un simbol al echlibrului de gen în politică, administrare, prevedere legală care vine să elimine discriminarea atât a femeilor, cât şi a bărbaţilor. UN Women a inclus-o, în 2018, în top 10 femei care au făcut istorie în R. Moldova.\n\nDiscutăm cu Catinca Mardarovici, ex-parlamentară şi activistă civică pentru şanse egale.\n\n– Dna Mardarovici, cum v-aţi caracteriza Dvs înşivă, ca să vă prezentaţi unui public ce nu vă cunoaşte?\n\n– Sunt Catinca Mardarovici, directoare executivă a ”Clubului Politic al Femeilor 50/50”, preşedinta Fundaţiei „Agapedia”, sunt politiciană, născută în satul Cruglic, r. Criuleni. Sunt o activistă incurabilă, feministă, cred că printre primele feministe din Moldova, şi mă bucur că lumea feministelor se lărgeşte. Am văzut recenta declaraţie a Cancelarului Germaniei, Angela Merkel, care a răspuns unor jurnalişti, la întrebarea dacă este feministă cam în felul următor: „Dacă asta înseamnă egalitatea între femei şi bărbaţi de a participa la luarea deciziilor şi în viaţă, atunci eu sunt feministă!”. Prima mea dragoste profesională a fost matematica, am absolvit facultatea de matematică şi cibernetică, 10 ani am lucrat la o uzină militară în calitate de inginre-programator, iar atunci când am decis să mă implic în politică, m-am înscris prin contract la Academia de Administrare Publică şi am master şi în administrarea publică.\n\n– Aţi exercitat şi un mandat de parlamentară, anii 1998-2001. Pentru ce schimbări legislative aţi luptat în Parlament şi ce v-a reuşit?\n\n-De la înălţimea anilor mei trebuie să spun că mă bucur de urmele pe care le-am lăsat în istoria mişcării feministe din Republica Moldova. În anii 1998-2001 am pus bazele schimbării legislaţiei din perspectiva asigurării egalităţii de gen, acestea au fost primele modificări la legislaţie. Au urmat legile cu privire la asigurarea oportunităţilor egale pentru femei şi bărbaţi din 2005, am fost parte a grupului de lucru care a elaborat-o. Am susţinut ca şi activistă şi membră a unei organizaţii de femei toate schimbările, dar obiectivul de bază al meu a fost participarea femeii la luarea deciziilor, implicarea femeilor în politică. Prima organizaţie social-politică la care am aderat a fost Liga Democrat-Creştină a Femeilor, o şcoală tare bună alături de regretata şi marea valoare a culturii politice şi ştiinţifice, Lidia Istrati, mentora mea. Lidia Istrati a spus odată că „Noi tot ne ocupăm de caritate, ajutăm azi o sută de femei, iar mâine sunt sărace două sute şi, mi se pare că trebuie să schimbăm şi să aducem femeile în politică, ca ele să decidă, ce vor, cum vor şi cum trebuie să meargă treburile în această ţară”. În acei ani am lucrat foarte mult asupra reformei sistemului de pensii. Lumea m-a asociat atunci cu lucruri care erau mai puţin acceptate, dar eu eram convinsă că regândirea sistemului de pensii, pe principiul echităţii, principiul contribuţiei, care nici azi nu sunt chiar drepte, era necesară. Sisitemul de pensii oriunde în lume trebuie să se bazeze pe contribuţie, echitate şi solidaritate. Aici avem un pic să mai lucrăm, să nu avem pensii speciale, iar oamenii să aibă posibilitate să se asigure şi în sistem privat. Peste ani pot să spun că reforma pensiilor ă a fost o decizie asumată, pentru care alegătorii ne-au pedepsit, pentru că nu le-a plăcut, dar aşa e în politică. Al doilea lucru de care sunt mândră şi regret că cei care au venit după noi au schimbat lucrurile, a fost reforma teritorial-administrativă. Revenirea la raioane a fost un pas foarte mare înapoi şi vorbeşte depsre capacitatea noastră colectivă de a nu înţelege ce este banul public şi ce este bugetul. Mai devreme sau mai târziu, vom reveni la reformă, pentru că bugetul de stat nu sunt banii statului, ci sunt banii pe care fiecare din noi care munceşte îi dă în gestiune unor politicieni, care să îi gestioneze astfel, ca să fie acoperite nevoile. Când vrem mai multă administraţie, noi de fapt vrem să se cheltuiască aiurea banii noştri, or, am putea gândi lucrurile altfel, ca să nu avem nevoie de atâtea raioane, şi să avem atâta administraţie, cât o putem plăti şi motiva ca în domeniu să vină oameni inteligenţi, pregătiţi, care-şi doresc o carieiră în administrarea publică.\n\n– Mulţi oameni consideră termenul „egalitate de gen” – drepturi depline pentru femei. Dumneavostră cum definiţi această noţiune?\n\n-Egalitate de gen înseamnă șanse egale, drepturi egale, oportunități egale atât pentru bărbați, cât și pentru femei. Egalitatea de gen nu este doar despre femei, ci şi dspre bărbaţi, în egală măsură.\n\n– Care a fost situaţia/contextul ce v-a determinat şi ajutat să înţelegeţi, că misiunea dvs este de a activa în politică, şi anume în promovarea egalităţii de drepturi a femeilor şi bărbaţilor?\n\n– Cred că din familie, de mică mă preocupa tema, fără să îmi dau seama. Aveam trei fraţi, şi atunci când mama îmi zicea să merg şi să spăl nişte farfurii, eu imediat întrebam: „Da Vasile ce-o să facă între timp!?” Se vede că de pe atunci eram preocupată să nu am eu mai multe obligaţiuni decât fraţii! Dar mai târziu, am avut-o în calitate de exemplu pe parlamentara Lidia Istrati, deputată în primul Parlament al Republicii Moldova, care spunea că femeile trebuie aduse acolo unde se iau deciziile despre viaţa lor, pentru ca vocea lor, opiniile, să fie auzite şi luate în calcul. După ce a fost adoptată legea cu privire la asociațiile obștești, am decis să formez ”Clubul Politic al Femeilor 50/50”. Fiind matematiciană de formație, am căutat să-i dau o denumire care să semene cu o expresie matematică, care, de fapt înseamnă formula perfectă a echilibrului de gen. Aveam la început discuţii în grupul de iniţiativă, că femeile n-o să vrea să se implice în politică, că nu le place, şi atunci am zis, că dacă ne temem de politică, asta şi să punem în denumire! Politica de noi nu se teme şi de aceea trăim cum trăim! Atunci am decis că un ONG de femei poate să încurajeze cât mai multe femei să se implice în procesul de luare a deciziilor.\n\n– De ce aţi propus ca femeile să ocupe 40% din funcţiile de parlamentare, de vreme ce vorbim de egalitate de 50/50, femei-bărbaţi?\n\n-Probabil, grupul nostru a fost vizionar atunci, când am creat „CPF 50/50”, pentru că astăzi Organizaţia Naţiunilor Unite are un program – 50 la 50, pentru egalitate de gen, la care a ajuns peste 20 de ani. De ce 40%? Această formulă este una modernă, pentru că până în anul 2000 noi foloseam expresia „cota de reprezentare a femeilor”, şi atunci ne gândeam că aceasta este doar pentru femei. Dar evoluăm, gândim formule nedisriminatorii, şi atunci formula de astăzi este că fiecare dintre genuri trebuie să fie reprezentat de cel puţin în mărime de 40%. Imaginaţi-vă că avem un partid în care au venit numai femei, în acest caz vor fi obligate să aibă pe liste, în structuri, 40% bărbaţi. Aşa e legea! Această prevedere trebuie să prevină o discriminare, s-o corecteze pe cea care există azi în raport cu femeile, pentru că ele mereu au fost mai puţin reprezentate în liste, în structuri politice de toate nivelele. Orice reprezentare în 40 şi 60 e considerată una echilibrată. Dar tindem spre 50/50, care este etalon!\n\n-Care a fost cea mai mare provocare a dvs în promovarea drepturilor egale pentru femei şi bărbaţi?\n\n-Cea mai mare provocare a sec. 21 rămân a fi stereotipurile. Ele deja s-au transformat din barieră psihlogică despre roluri, locul femeilor şi bărbaţilor în societate şi familie, în armă de intimidare a femeilor care-şi propun să aibă voce, să se implice în politică şi în afaceri. Există studii, că sterotipurile sunt folosite pentru a le opri, intimida pe femei. Cel mai important este ca femeile şi bărbaţii să cunoască aceste stereotipuri, ca să le poată înţelege şi elimina. Totodată, şi stereotipurile sunt nişte provocări. Stereotipurile se schimba pe parcursul anilor, dar esenţa lor ramâne aceeaşi. Uneori pur şi simplu e nevoie să le evităm sau să le trecem cu vederea. Eu când încercam să iau cuvântul, colegii bărbați îmi spuneau ”iată Mardarovici acuș iară o să vorbească despre drepturile femeilor” , și uneori treceam cu vederea aceste opinii, ca să îmi ating scopul, să îmi spun opinia, să mă fac auzită. O altă mare provocare au fost şi femeile care, cu retincenţă, privesc ideea de a lua decizii, de a se implica activ în viaţă.\n\n-Ce sacrificii a făcut mama, soţia Catinca Mardarovici ca să beneficieze societatea de pe urma activităţii dumneavoastră sociale şi politice?\n\n-Nu cred că o femeie poate fi în același timp în mai multe locuri: și să fie o mamă perfectă, și o soție perfectă, și o profesionistă bună. În familie, și bărbații, și femeile fac anumite sacrificii. În cazul meu, am fost poate mai puțin acasă ca să le ofer fiicelor o supă caldă la prânz, când veneau de la școală, dar eu cred că exemplul meu și ceea pentru ce am luptat eu, pentru egalitate de șanse, a fost mult mai de folos pentru fiicele mele. Fiica stabilită la București este implicată în activitatea politică, iar cea stabilită în SUA, pe lângă faptul că este o profesionistă în domeniul său, se implică activ și în viața socială.\n\n-Ce credeţi despre organizaţiile de femei din cadrul partidelor, în contextul în care nu auzim, de exemplu despre existenţa unei „organizaţii de bărbaţi” din partidul X? Nu aveţi impresia că e un soi de marginalizare?\n\n-Atunci când au început a fi fondate organizațiile de femei, rolul lor era de a încuraja femeile să se alăture partidelor politice, să fie mai îndrăznețe, să studieze, să nu aibă frică să-și exprime opiniile. Acum, însă contextul s-a schimbat și eu cred că aceste organizații sunt depășite, nu-și mai au rostul.\n\n– Ce vă preocupă în prezent în materie de egalitate în drepturi? În ce proiecte sunteţi implicată la moment? Au mai rămas stereotipuri pe care vreţi să le combateţi în societatea noastră?\n\n-Participarea femeii în politică rămâne oricum pe agenda organizaţiilor politice, pentru că trebuie să le dezvoltăm şi încurajăm ambiţia pentru implicare. Astăzi ele sunt deja pregătite, din punctul meu de vedere, pentru pot face o comparaţie: în anii 2000, la începutul activității în clubul politic, la traininguri, când le propuneam participantelor să-şi descrie trei-cinci calităţi, ele spuneau că sunt ”iubitoare, răbdătoare, grijulie, gospodină bună, mamă devotată”, acum se identifică ca și ”bune profesioniste, talentate, active, ambiţioase, studioase, orientate spre rezultate”. Femeile noastre au dezvoltat autorespectul, autoaprecierea, conştiinţa de sine şi asta mă bucură! Însă, pentru a rezista în politică, îşi mai trebuie mult curaj, indiferent câtă educaţie şi şcoală ai, pentru că anumite lucruri mai rămân o povară foarte serioasă pe umerii femeii, cum ar fi responsabilităţile casnice, copiii, şi de multe ori trebuie să gândească cum să combine aceste lucruri. În acest moment trebuie să vedem, cum găseşte statul soluţii, pentru ca femeile şi bărbaţii să se considere împliniţi în viaţa de familie, profesională, obştească s.a.m.d, şi să se bucure în egală măsutră de aceste soluţii. În acelaşi timp, oricât de multă şcoală vor avea femeile, trebuie să încurajăm independenţa financiară a femeilor: să aibă slujbă, serviciu, profesie care îi place. Împuternicirea economică, antreprenorială a femeii este imperios importantă. Omul este liber când are libertate financiară. Atâta timp cât şi femeia, şi bărbatul, vor cere de la celălalt 5 lei pentru o cafea sau bani pentru un sacou, deja nu mai este libertate, deja încep problemele.\n\n-În contextul evenimentelor de săptămâna trecută din media şi politica moldovenească, Dvs v-aţi exprimat public susţinerea faţă de echipa rămasă la postul TV8. Ce să creadă fanii dezamăgiţi ai canalului şi ce să analizeze critic în această situaţie?\n\n-Eu n-am trăit o dezamăgire, spre deosebire de alţii! Eu trăiesc o părere de rău, pentru că am învăţat de-a lungul anilor să nu îmi creez „wow! aceştia sunt super, extra, cei mai!” Celor rămaşi le-am dorit să se concentreze pe muncă, oricât de stresant nu ar fi pentru ei. Eu zic că nu putem renunţa atunci, când într-o echipă cineva clachează, face lucruri urâte sau acestea nu se înscriu în nişte norme stabilite de echipă, să începem a da din picioare şi a plânge „Gata, am murit!”. Mi-am construit această reacţie pentru echipa rămasă la TV8 în urma unei predici auzite de la un teolog, la căderea Guvernului Sturza, când cei cei din alianţă eram ca şi omorâţi! Acest teolog ne-a spus, în cadrul unei întrevederi: „Chiar şi Isus Hristos, pentru a purta cuvântul lui Dumnezeu pe pământ, a avut nevoiede o echipă. Acea echipă, 12 apostoli, erau tare diferiţi, dar tocmai asta era meritul fiecăruia. Dar, chiar şi Isus Hristos a avut în echipă omul care a făcut altceva, era tocmai responsabilul de trezorerie, care a fost cel mai tentat să facă nişte lucruri mai urâte, dar asta nu a însemnat că echipa a renunţat să meargă înainte, să ducă cuvântul lui Dumnezeu, chiar dacă Iuda a trădat.” Deci, orice echipă trebuie să lupte şi să muncească pentru cauză. Am trecut şi eu prin asemenea momente şi le înţeleg, de aceea le-am urat să se concentreze pe muncă şi pe misiune. Înafară de televiziune, există numele fiecăruia de acolo!\n\n-În opinia dvs, pandemia a influenţat echilibrul de gen în societatea, în familiile din Moldova?\n\n-Pandemia, din păcate, ne-a influențat pe toți, dar cred că mai multe greutăți au căzut pe umerii femeii. Pe lângă faptul că oamenii au fost nevoiți să se adapteze să lucreze de acasă, copiii – să studieze de acasă, femeile au avut mai multe bătăi de cap să organizeze confortul familiei, să își îndeplinească de acasă atribuțiile de serviciu, să ajute copiii la lecțiile online. Există studii, că în pandemie s-a agravat mai mult situația femeilor afectate de violență domestică, dar statistica în creștere s-ar putea datora inclusiv faptului că femeile au devenit mai curajoase și denunță mai des aceste fenomene, renunță să le mai ascundă de ochii lumii.\n\n– Cu ce sentimente v-aţi trezit în acest an în dimineaţa zilei de 27 August, la 30 de ani de Independenţă ai Republicii Moldova?\n\n– Eu sunt o unionistă convinsă şi cred că Republica Moldova se va uni cu România prin integrarea în spatiul european. Poporul nostru demonstreaza o dată la fiecare 10 ani, că este capabil să determine guvernanții să facă schimbări. Sper ca acestea sa dureze mai mult timp. În acest an, m-am trezit cu un sentiment de mândrie pentru țara mea, și pentru că am contribuit și eu, așa, puțin poate, ca această țară să se dezvolte. Sunt mândră că nu am fost o simplă observatoare nemulţumita, dar m-am implicat activ ca să schimb ceva spre binele oamenilor.\n\n-Care este cea mai de preţ povaţă a părinţilor pe care nu vă înduraţi să o încălcaţi?\n\n-Am spus-o și cu alte ocazii și am să o mai repet: mama îmi spunea mereu că dacă te apuci să faci ceva atunci să o faci foarte bine sau deloc, pentru că lucrul făcut strâmd este mai greu de corectat. Mama a fost prima croitoreasă cu studii în satul de baștină, Cruglic, iar tata a fost cel mai bun sofer. Aceeași povață o dau și eu fiicelor mele – să facă lucrurile bine, temeinic.\n\n– Care este mesajul pe care îl transmiteţi prin activitatea dvs? Ce aţi dori să cunoască tinerii, care citesc acest interviu?\n\n-În general, tinerii de azi sunt mult mai pregătiți, mai pragmatici, cunosc contextul în care trăiesc, ei sunt altfel, decât am fost noi. Dar vreau să le spun, că voi aveţi cu mult mai multe oportunitati decât noi, mai multe sanse, mai multe căi. Trebuie doar sa invăţaţi, să invăţaţi şi să invăţaţi! Nu vă temeţi să vă urmaţi visele!\n\n– Cât de important este pentru o femeie să fie sigură că poate reuşi în orice domeniu, că nu este mai defectuoasă decât bărbaţii?\n\n-Pentru o femeie, pentru un bărbat, pentru orice om, este foarte important să facă lucrurile de care este pasionat, să-şi aleagă profesia, meseria de care este pasionat. Dacă în viaţă se întâmplă să te ocupi şi de alte lucruri, cum mi s-a întâmplat mie cu Fundaţia Agapedia, să mă preocup şi de drepturile copillui, am studiat. Fără pasiune, fără pregătire, fără dedicaţie, fără studii şi multă carte, nu merge! Viaţa profesională ne ocupă o mare parte din viaţă, şi dacă eşti nemulţumit de ceea ce faci, eu cred că este îngrozitor, poate influenţa şi viaţa în familie. Nemulţumirea profesională e bombă atomică! Bucuriile pe care le ai de la profesie, pot acoperi şi multe necazuri pe care le poţi avea în alte sfere ale vieţii…\n\nArticolul este elaborat în proiectul “Undă verde pentru cariatidele mileniului III”, în cadrul proiectului Consolidarea Presei Independente şi a Educaţiei Mediatice în Moldova derulat de ERIM, cu suportul financiar al Biroului pentru Democraţie, Drepturile Omului şi Muncă al Departamentului de Stat american. Opiniile exprimate în această publicaţie nu reflectă neapărat poziţia ERIM.",
    "metadata": {
      "original_file": "Est-Curier_0333.html"
    }
  },
  {
    "title": "(Video) Primăria Molovata, Dubăsari, premiată la Gala „Moldova Eco Energetică, ediția 2023”",
    "content": "Pentru a încuraja eficiența energetică, la Chișinău a fost organizată Gala „Moldova Eco Energetică 2023”, în cadrul căreia au fost premiate 5 instituții publice și 5 soluții propuse de start-upurile din țară.\n\nLa categoria „Cel mai bun proiect în domeniul energiei electrice regenerabile în clădirile publice” a fost premiată Primăria satului Molovata, raionul Dubăsari. Aceasta a reușit să implementeze un sistem fotovoltaic propriu, care pune în funcțiune stația de pompare a apei și asigură alimentarea cu apă a gospodăriilor din localitate.\n\nDiploma a fost ridicată de Igor Brînza, momentan ex-primar al satului, care a asigurat rolul de coordonator al proiectului.\n\n„Mulțumesc tuturor partenerilor care au contribuit la realizarea proiectului în satul Molovata, raionul Dubăsari, în cadrul proiectului „Comunități reziliente la schimbările climatice”. Este vorba de PNUD Moldova, de Ambasada Suediei care a finanțat proiectul și consiliul sătesc, care a co-finanțat acest proiect și a ajutat să fie dus până la capăt. Molovata a visat, a încercat și a reușit! Avem un apeduct care consumă practic zero surse financiare la pomparea apei și asta este o mândrie pentru noi! Suntem mândri să fim un exemplu pentru comunitățile din Republica Moldova” – a declarat Igor Brînza la festivitatea de premiere.\n\nInstalația fotovoltaică cu puterea de 25 kVt generează anual cca 30 mii de kVt/h de energie electrică, iar asta permite să fie pompate gratuit în apeduct peste 35 de mii de metri cub de apă pe an. Asta înseamnă o economie la cheltuielile de distribuire a apei în valoare de peste 100 de mii de lei. Sistemul fotovoltaic beneficiază de un mecanism de contorizare netă, ceea ce înseamnă că surplusul de energie este livrat în rețea și utilizat apoi la necesitate. În Molovata, un metru cub de apă costă 8 lei.\n\n„În ultimii doi ani, sectorul energetic al țării noastre s-a transformat semnificativ, și este recunoscut în baza rapoartelor organizațiilor internaționale renumite, care menționează progresul țării noastre în ceea ce privește asigurarea securității energetice și promovarea sustenabilității energetice. Acest progres este posibil datorită unor resurse importante, resursa energetică, dar ceva este mai valoros – resursa umană. Aceasta este bogăția țării noastre, oamenii inteligenți, foarte harnici și care lucrează foarte mult ca proiecte de acest fel să poată fi comunicate tuturor. Eficiența energetică este mai mult decât economie, este foarte importantă pentru economia țării, pentru că un proiect de eficiență energetică înseamnă locuri de muncă create la noi în țară creșterii economică și este foarte important ca acestea să fie promovate. Iar Gala „Moldova Eco Energetică” vine să susțină aceste inițiative”, a spus Constantin Borosan, Secretar de stat, Ministerul Energiei.\n\n„Republica Moldova este una dintre țările care și-au asumat eforturile pentru un viitor fără emisii de carbon. Ponderea resurselor regenerabile pentru a obține energie trebuie să crească, în timp ce cărbunele trebuie eliminat treptat. Noi trebuie să ne dotăm clădirile cu încălzire și răcire cu emisii zero. Inovația este esențială pentru atingerea acestor obiective, iar Uniunea Europeană încurajează în mod activ oportunitățile inovatoare, prin diverse programe. Astăzi vom vedea în scenă mai multe povești de succes, care contribuie la reducerea schimbărilor climatice. Încurajez publicul și instituțiile din țară să le ia exemplul.” – Jānis Mažeiks, Ambasador, Delegația UE în Republica Moldova.\n\nÎn acest an, 17 instituții publice s-au înregistrat în Competiția „Moldova Eco Energetică” la categoria „Rolul exemplar al sectorului public în promovarea eficienței energetice și energiei regenerabile” și au concurat pentru 5 categorii distincte de proiecte energetice. Pe lângă proiectul din Molovata, au mai fost premiate:\n• Categoria „Cel mai bun proiect în domeniul energiei termice regenerabile în clădirile publice – colectoare solare geotermale, aerotermale și biocombustibili”: Primăria satului Caplani, raionul Ștefan Vodă, care a implementat în anul 2022 un proiect cu utilizarea energiei termice regenerabile pentru încălzirea apei din cele două bazine, instalând 300 de tuburi solare.\n• Categoria „Cel mai bun proiect de eficiență energetică în sectorul clădirilor publice”: Gimnaziul „Iurie Boghiu” din satul Flămânzeni, Sîngerei, care, prin lucrările de eficientizare energetică, a reușit să reducă cu aproape 30% din consumul de energie a instituției și să asigure circa 300 de elevi și cadre didactice cu săli de clasă mai calde și luminoase pe timpul rece.\n• Categoria „Cel mai bun proiect de eficiență energetică în sectorul iluminat stradal, cu includerea surselor de energie regenerabilă”: Primăria comunei Seliște, raionul Nisporeni, care a reușit să reducă cu 100% consumul de energie electrică pentru iluminarea parcurilor, datorită felinarelor solare alimentate de panouri fotovoltaice.\n• Premiul pentru „Cel mai bun proiect de eficiență energetică și/sau energie regenerabilă implementat de o femeie” a fost câștigat de Primăria municipiului Strășeni, unul dintre puținele orașe din țară conectate la sistemul smart city. Acesta presupune iluminarea publică modernă, dirijată online și controlarea becurilor de la distanță, printr-un program special.",
    "metadata": {
      "original_file": "Est-Curier_0260.html"
    }
  },
  {
    "title": "Svetlana Nedostup-Ghidora, îndrăgostită de copii şi de ... judo",
    "content": "“Doar dragostea te poate ajuta să-ți depășești toate limitele” – declară antrenoarea judokană Svetlana Nedostup-Ghidora, pentru discipolii căreia anul 2021 a fost bogat în premii obținute la competiții desfășurate în Bulgaria, România, etc. \n\n A început de la șah, ping-pong ca să ajungă să fie prima antrenoare de judo din raionul Dubăsari, președinta Clubul Sportiv de Judo “Star” din Chișinău. \n\n De mică se remarca prin abilități sportive, reprezentând satul Molovata Nouă la diverse competiții atletice, astfel că a decis să facă studii la Liceul Sportiv cu profil Republican. Acolo, îndrumată de profesorul Ivan Celonenco, a descoperit și farmecul Judo. Avea rezultate bune, participa la competiții și fiind în anul IV la Universitatea de Educație Fizica și Sport a primit oferta de a deveni antrenoare la Clubul Sportiv ”Speranța”. A continuat cariera la Liceul Municipal cu profil Sportiv. Având deja experiență, a decis să schimbe starea de lucruri ca tinerii judocani să activeze în condiții mai favorabile decâț cele oferite de bugetul public. Avea nevoie de mai multă creativitate și a riscat să întemeieze Clubului Sportiv de Judo “Star”.\n\n– Știam ce vreau să le ofer discipolilor, dar chestiunile organizatorice au fost mai grele. Cea mai mare dificultate a fost găsirea spațiului pentru antrenamente. De fapt acum avem aceiași problemă, -spune Svetlana Nedostup-Ghidora , – déjà nu încăpem în sediul existent. Buni la antrenamente, tinerii sunt nerăbdători să se afirme pe covoarele de lupte, să aducă medalii, dar deplasările la competiții necesită investiții suplimentare și uneori apelăm la susținerea oamenilor de afaceri din Republica Moldova.\n\n– Când vin băiețeii prima dată la Club și descoperă că antrenoarea lor e o doamnă cum reacționează? \n\n – Sunt antrenoare din 1999 și nu am avut în experienta mea vre-un caz ca cineva să renunțe la antrenamente pentru că are în calitate de mentor o doamnă. Cel mai mic elev are 5 ani, se descurcă de minune. Pentru grupele de 5-6 ani antrenamentele se desfășoară în forma de joc și lor le este interesant, doar că obosesc repede. În rest e, ok.\n\n– Sunteți mamă de fetițe. Maternitatea v-a schimbat caracterul, cariera și felul de a fi ? \n\n – Maternitatea nu mi-a influențat caracterul, cariera sau felul de a fi, pentru că mereu mi-a plăcut ceea ce fac și … am iubit copiii.\n\n– Fiica dumneavoastră, Diana, practică și ea acest sport și are succese. Când a făcut primii pași în judo? A fost inițiativa ei sau a dumneavoastră? O vedeți în viitor activând în acest domeniu sau va rămâne doar cu un hobby? \n\n – Ambele mele fete fac spor de la trei ani. Au practicat în paralel și dansurile, dar au decis să continue doar judo. Nicoleta are 9 ani, la moment este după o accidentare, însă s-a recuperat déja. Diana are 6 ani. Pe data de 10-11 decembrie, vor participa la concursul “Cupa Mos Nicolae” desfășurată la București, România. Depun efort și deocamdată le place ceea ce fac, dar pe viitor eu o sa accept deciziile lor dacă va rămâne judo doar un hobby sau o să devină profesia lor. Ele vor decide și eu nu o să forțez nota.\n\n– Care sunt trei trăsături de baza pe care trebuie să le posede o persoana ca să aibă succes în acest domeniu al sportului? \n\n – Prima și cea mai importantă calitate pentru a deveni de succes în judo, ca și în alte domenii, este să ai un vis, un scop al tău personal, ce ai dori să devii sau unde ai dori să ajungi. Deoarece doar un vis sau un scop mare te poate motiva și ajuta să treci de toate greutățile, urcușurile și coborâșurile, care vor apărea în drum spre realizarea lui. Altă trăsătură este disciplina de munca care te va ajuta să devii mai bun decât ieri și să te perfecționezi. Rezultatele apar într-o colaborare strânsă dintre sportiv+antrenor+parinte. Trebuie să iubești ceea ce faci, deoarece doar dragostea te poate ajuta să-ți depășești toate limitele.\n\n– Ce trăsături de caracter dezvoltă practicarea judo-ului? \n\n – Calitațile care se dezvoltă în urma practicării judo li a sportului în general sunt: disciplina, curajul, stima de sine, respectul, modestia, autocontrolul și, desigur, relații de prietenie pentru toata viața.\n\nNota redacției: Conform Federației Internaționale de Judo în Europa, din numărul total al persoanelor care practică Judo (54 țări), femeile constituie cca 44 la sută, inclusiv în România-39 %, iar în Republica Moldova -12 %. În Africa, Asia, Oceania și Panamerica – cca 50 % dintre judokani sunt femei.\n\nArticolul este elaborat în cadrul proiectului “Consolidarea Presei Independente şi a Educaţiei Mediatice în Moldova, derulat de ERIM, cu suportul financiar al Biroului pentru Democraţie, Drepturile Omului şi Muncă al Departamentului de Stat american. Opiniile exprimate în această publicaţie nu reflectă neapărat poziţia ERIM.",
    "metadata": {
      "original_file": "Est-Curier_0325.html"
    }
  },
  {
    "title": "Funcționarii vor planta mâine ghindă în pădurea Zdoroca. Se pot alătura și alți doritori",
    "content": "Mâine, sâmbătă, 12 noiembrie, angajații secțiilor și direcțiilor Consiliului Raional Criuleni vor ieși la plantat pădure. După cum ne-a informat șeful Direcției agricole, relații funciare și servicii cadastrale, Vitalie Onișciuc, funcționarii vor planta ghindă în pădurea situată între Izbiște și Hârtop.\n\nSergiu Stepaniuc, șeful Ocolului Silvic Criuleni, ne-a informat că funcționarii care vor binevoi mâine să dea o mână de ajutor pădurarilor, o vor face în corpul de pădure Zdoroca, de la Izbiște, așa că se pot alătura și alți cetățeni, care doresc.\n\nÎntrebat dacă e nevoie de mai multe brațe de muncă și pot lua legărura cu pădurarii și alte colective care vor să dea o mână de ajutor la campania de plantare de toamnă, Sergiu Stepaniuc a spus: ”Cine vrea să participe, să ne dea o mână de ajutor, poate suna la întrerpindere, sau direct, și discutăm. Pe moment suntem ocupați cu plantări, completări și recoltarea masei lemnoase. De lucru este, forțe de muncă nu prea. La recoltarea masei lemnoase e mai specific lucrul, dar la sădit e mai simplu, avem de lucru, doritori de-or fi”!\n\nPădurarul mai adaugă, că în pofida unor opinii despre faptul că ghinda e pretențioasă și puține din ele răsar și se transformă în puieți, rezultatul așteptat poate fi unul frumos: ”Dacă se încorporează la timp, la adâncimea care trebuiește, rezultatul este practic sută la sută. În acest an ghinda e foarte bună, nu e atacată de dăunători, sperăm că și rezultatul, la toamna viitoare, o să fie unul bun. Solul e nițel cam uscat, dar sperăm că vom avea ploi până în primăvară.”",
    "metadata": {
      "original_file": "Est-Curier_0149.html"
    }
  },
  {
    "title": "Tariful de distribuire a ziarelor naționale și regionale va fi compensat din bani publici",
    "content": "Cabinetul de miniștri a aprobat Mecanismul de finanţare a distribuirii publicaţiilor periodice din țara noastră pentru anul 2024.\n\nHotărârea a fost adoptată în ședința de Guvern din 8 mai, 2024 ca urmare a solicitărilor parvenite din partea mai multor manageri de redacții, după majorarea de către ÎS „Poșta Moldovei” la sfârșitul anului trecut a tarifelor de distribuire a publicațiilor periodice de 3,4 ori și după luarea în considerare a 3 vulnerabilități, între care impactul asupra cititorilor și redacțiilor, care deja înregistrează constrângeri operaționale și de logistică dictate de costurile înalte la hârtie, servicii tipografice și resurse umane.\n\nSubvențiile vor fi oferite din bugetul de stat și vor putea fi solicitate de publicațiile naționale, regionale sau locale care vor întruni cumulativ o serie de condiții, printre acestea fiind: producerea conținutului local de interes public în proporție de cel puțin 75%, asigurarea transparenței proprietății, a redacției și a tirajului, realizată prin indicarea proprietarului/editorului, numelui redactorului-șef și numelui reporterilor, semnarea și respectarea Codului deontologic al jurnalistului din Republica Moldova, neangajarea politică a redacțiilor, promovarea democrației, a drepturilor omului, a luptei împotriva corupției și împotriva dezinformării. Respectarea acestor criterii va fi monitorizată periodic de către experți media.\n\nCosturile presupun doar subvenționarea cheltuielilor legate de distribuirea edițiilor publicațiilor periodice prin intermediul abonamentelor poștale și sunt estimate la circa 11 milioane de lei din bugetul prevăzut pentru Ministerul Culturii.",
    "metadata": {
      "original_file": "Est-Curier_0237.html"
    }
  },
  {
    "title": "CÂND CHEMAREA SUFLETULUI PREVALEAZĂ",
    "content": "L-am cunoscut pe băncile școlii. Eugen Sprincean era lider al tinerilor din Izbiște. Atent, talentat, frumos, sărguincios avea şansa unei cariere de succes în orice domeniu. Or, lideriii consiliilor locale ale tinerilor din raionul Criuleni aveau un potențial remarcabil.\n\nDupă absolvirea liceului, l-am pierdut din vizor, ca să-l revăd întâmplător, peste ani îmbrăcat în haine preoțești. Surprinderea a fost a mea și nu m-am puțut abține să nu realizez interviul de mai jos.\n\n– Dragă Eugen, din palmaresul de profesii, de ce ai ales anume Teologia ?\n\n– Evident că am avut posibiltatea de a face și altceva, chiar am început studiile la o altă universitate, dar după o lună de zile în cadrul acelei instutuții am înțeles ca locul meu nu este acolo, că trebuie să fac ceva ce eu îmi doream de mic. Nu am mers la Academia Teologică pentru a deveni slujitor al altarului, dar am mers din dorința de a-l cunoaște pe Dumnezeu, de a fi în permanență în acest mediu care mă caracteriza.\n\n– Preoția presupune renunțarea la mai multe bucurii lumești. Ce a fost cel mai dificil?\n\n– Atunci când îți dorești un lucru cu adevărat, trebuie să faci unele sacrificii, sacrificii care o să îți aducă împlinire și liniște, așa a fost si în cazul meu. Pur și simplu am trasat o linie și am zis: de azi sunt ceia ce îmi doresc cu adevărat, am analizat toate activitățile mele anterioare și am renunțat ușor la cele care nu îmi făceau față, fără întoarcere sau regrete.\n\n– De când și de la cine a venit imboldul de a îmbrăca haina preoțeacă ?\n\n– Pe când aveam opt ani, bunica mă lua cu ea la biserică, ca mai apoi să vină vremea când eu singur deja eram nerăbdător să vină duminica ca să pot merge cu ea. Am mai crescut și am început a mă duce singur. Preotul din localitate, văzându-mi atitudinea, m-a luat ca paraclisier.Eram interesat de cele ce se petreceau în biserică. Astfel că am ajuns și elev la Seminarul Teologic din Chișinău.\n\n– Ce s-a schimbat în viața tânărului activ, talentat și comunicabil în ultimii ani ?\n\n– Am întemeiat o familie frumoasă, o realizare dintre cele mai mari din viața fiecărui om, am devenit slujitor a bisericii prin Mila lui Dumnezeu, cu alte realizări ce le voi avea , voi veni neapărat în următorul interviu.\n\n– A fost ușor să găsești o soție, care să accepte statutul de preoteasă, căci presupune și pentru ea renunțarea la multe obiceiuri lumești, farduri, discotecă, vestimentație?\n\n– Deci, primul lucru pe care trebuie să îl știe o preoteasă sau o viitoare preoteasă este că soțul ei nu este un mirean obișnuit. Pentru mine nu a fost greu să găsesc o soție care ar fi gata să renunțe la multe lucruri lumești, ba chiar dimpotrivă, soția mea nici nu era amatoare de discoteci și modă- asta s-a văzut de la prima întâlnire. Cred că o preoteasă trebuie să fie o persoană cumpătată, liniştită, care poate să fie cumsecade şi cum trebuie orice-ar fi şi s-ar întâmpla în societate. Este și acest statut familial o vocație.\n\n– Evlavia vine din familie, școală, biserică sau comunitate? Este o calitate sau defect?\n\n– Evlavia este o calitate, și nu una obișnuită, fiind cultivată în toate instituțiile enumerate mai sus. Poate nu în egală masură, dar toate au o importanță deosebită în educarea unui copil, a unui matur, de aceea prin fiecare din aceste instituții trebuie se trecem cu luare aminte.\n\n– Poți face o carieră de succes și într-un domeniu ce presupune supunere canoanelor?\n\n– Preoția nu este o meserie, ci mai degrabă o misiune, un apostolat, de aceea nu o putem numi prilej de carieră. Preoția presupune multă dăruire și multă dragoste, nu îți poți face imagine și autoritate prin unele realizări, căci doar împlinim adevărata misiune lăsată de Hristos. Activitatea pastorală a preotului este orientată exclusiv spre ,,Imparatia ce va să vină”.\n\n– De ce are nevoie un om ca să se simtă împăcat cu sine și cu Dumnezeu ?\n\n– Iisus Mântuitorul ne dă o pace și o bucurie deplină, pentru că El dă ceea ce trebuie sufletului, iar ceea ce trebuie sufletului este, înainte de toate, scăparea si uşurarea lui de sub greutatea păcatului. Domnul Iisus ne dă o pace deplină, pentru că El ne-a împăcat cu Tatăl Ceresc. Dumnezeu a voit şi voieşte să împace totul cu Sine prin Iisus Hristos, făcând pace cu noi prin Sângele Crucii Sale (Coloseni 1, 20). Aceasta este adevărata pace. Aici este izvorul păcii celei adevărate: împăcarea noastră cu Tatăl Ceresc, prin Jertfa cea Sfântă a Fiului Său.\n\n– În ultimul timp în adresa bisericii, slujitorilor ei, răsună mai multe cuvinte de ocară, se blamează implicarea în politcă, taxele, deși mai fiecare tinde să aprindă o lumînare într-un lăcaș de cult. Vin timpurile de apoi?\n\n– Acest subiect în ultimul timp este foarte mediatizat în presă, și evident că ne pare rău de unii preoți care se implică în politică. Eu pot spune una: condamn cu vehemență implicarea preoților și în general a clericilor bisericii în orice activitate politică de orice gen ar fi ea. Pe de altă parte. ‘’ Preoții sunt asemenea avioanelor, ştirile despre ei apar doar atunci, când aceştia cad. Dar printre ei sunt foarte mulți care zboară!!! ‘’ P.S. Macarie Drăgoi zicea: “Căutați preoții buni, dacă nu-i găsiți, atunci nașteți-i”.\n\n– Care a fost cel mai memorabil moment din în slijirea preoțească ?\n\n– Pentru un preot fiecare moment din viața sa clericală cred că ar trebui să fie deosebit și demn de a fi memorat. Eu fiind la început de cale cred ca momentele memorabile abia încep să apară, căci unde se depune suflet și dăruire de sine totul este memorabil.\n\n– Pentru ce ar fi bine să fie pregătit un tânăr, care decide să se facă preot ?\n\n– Un tânăr care vrea să devină preot trebuie să vrea cu adevărat aceasta, să fie gata de a renunța la sine și a se dedica în totalitate bisericii lui Hristos, să fie gata să împlinească cu înțelepciune sfânta Evanghelie.\n\n– Ne apropiem de începutul noului an bisericesc, 14 septembrie. Care ar fi urarea ta pentru foștii colegi, consăteni, și toți care te-au cunoscut cu sau fără haină preoțească?\n\n– Mă rog Bunului Dumnezeu să îi binecuvânteze pe toți cu har și înțelepciune, să păstreze neclintită credința noastră ortodoxă împlinind cu smerenie și răbdare toate sfintele porunci. Mila Domnului să fie cu toți!",
    "metadata": {
      "original_file": "Est-Curier_0372.html"
    }
  },
  {
    "title": "15 mii de lei pentru un pietrar",
    "content": "60 de deputați au votat astăzi, 14 aprilie 2022 triplarea mărimii despăgubirilor pentru prejudiciul cauzat prin pescuit, comercializare, posesiune și export ilicit sau prin nimicire a resurselor biologice acvatice au la bază categoriile de raritate, vulnerabilitate, importanța ecologică și economică a speciilor.\n\nÎn document au fost incluse 52 de specii de pește și valoarea despăgubirilor care urmează să fie achitate, pentru fiecare exemplar, indiferent de mărimea acestuia. Suma despăgubirilor variază între 1500 și 15 000 de lei.\n\nAstfel, cea mai mică despăgubire care urmează a fi achitate de cetățeni va fi de 30 unități convenționale sau 1500 de lei, față de 50 de lei cum este în prezent. Iar cea mai mare, potrivit proiectului, va fi de 300 unități convenționale sau 15 mii de lei și va fi aplicată persoanelor care au prins sau comercializat un exemplar, indiferent de dimensiune şi greutate, de 14 specii de pești, printre care: Anghilă, Babuşcă pontică, Morun, Mreană de Nipru, Nisetru pontic, Păstrugă, Pietrar.\n\nAnterior, despăgubirile pentru prejudiciul cauzat resurselor biologice acvatice variau de la 50 până la 5000 de lei.\n\nPotrivit unui comunicat al Ministerului Mediului, în Republica Moldova se întâlnesc peste 90 de specii de pești, iar în viitorul apropiat, numărul speciilor de pești amenințate cu dispariția se va majora, existând categorii de specii foarte vulnerabile care au nevoie de monitorizare și gestionare atentă, printre acestea se numără: speciile cu areale geografice restrânse; speciile care au doar una sau câteva populații; speciile cu populații mici; speciile cu cerințe de habitat extins; speciile de talie mare; speciile cu vârstă târzie de maturizare; speciile migratoare etc.\n\n„Protecția peștilor este importantă inclusiv pentru faptul că aceștia contribuie la procesele de autoepurare a apei, care este o sursă de alimentare cu apă pentru un număr mare de locuitori din țara noastră” se mai arată în comunicat.",
    "metadata": {
      "original_file": "Est-Curier_0169.html"
    }
  },
  {
    "title": "Reținut în Onițcani pentru conducere fără permis și răpire de motocicletă (video)",
    "content": "Cazul a avut loc în localitatea Onițcani, atunci când polițiștii din Criuleni au stopat un tânăr de 22 de ani, fără permis, care conducea o motocicletă fără numere de înmatriculare.\n\nÎn timpul discuției, polițiștii au simțit un miros puternic de alcool. Testarea cu aparatul „Drager” a arătat o concentrație de alcool în aerul expirat de 0,77 mg/l.\n\nTotodată, în urma investigațiilor suplimentare s-a constat că, în noaptea de 17 spre 18 septembrie, același tânăr a pătruns ilegal în curtea unui consătean din Onițcani, de unde a răpit o altă motocicletă.\n\nAcesta a fost reținut pentru 72 de ore și riscă o amendă de până la 150 000 de lei și închisoare de până la 5 ani pentru răpirea mijlocului de transport și conducerea sub influența alcoolului.",
    "metadata": {
      "original_file": "Est-Curier_0493.html"
    }
  },
  {
    "title": "Ultima lună de acces la șoseaua Transfăgărășană, care se vede din cosmos",
    "content": "Această șosea, inaugurată la 20 septembrie 1974, străbate Munții Făgăraș, cel mai înalt lanț muntos din România, făcând parte din Carpații Meridionali, este un drum asfaltat, ajungând în apropierea tunelului de lângă Lacul Bâlea la altitudinea de 2042 m. Astfel, Transfăgărășanul se situează pe locul al doilea ca altitudine în clasamentul șoselelor alpine din România, după Transalpina (DN67C) din Munții Părâng, care urcă până la 2145 m.\n\nLeagă Transilvania de Muntenia, traversând cel mai înalt lanț muntos din România, Munții Făgăraș, pe o distanță de aproximativ 92 km prin județele Argeș și Sibiu.\n\nTransfăgărășanul trece peste 830 podețe, 27 viaducte, prin trei tunele scurte. Pentru construcția lui a fost necesar să fie dislocate mai multe milioane de tone de rocă; pentru aceasta s-au folosit 6540 tone de dinamită, din care 20 de tone numai la tunelul Capra-Bâlea, cel mai lung tunel rutier din România.\n\nÎn perioada 1 iulie – 31 octombrie 2018, DN 7C – TRANSFĂGĂRĂȘAN este deschis pe toată lungimea de la Bascov (km. 0) până la intersecția cu DN 1 (km.152), iar iarna și primăvara – pe o porțiune de 27 km este închis din cauza pericolului de avalanșe, căderi de stânci, alunecări de teren.",
    "metadata": {
      "original_file": "Est-Curier_0186.html"
    }
  },
  {
    "title": "Tudor Porubin: „Orice vis necesită multă muncă”",
    "content": "Tudor Porubin are 30 de ani, s-a născut și a crescut la Holercani, Dubăsari. De aproape un an muncește la Secția Situații Excepționale Criuleni din cadrul Inspectoratului General pentru Situații de Urgență.\n\nA absolvit Universitatea Tehnică din Moldova, a obținut calificare de inginer în termoenergetică, dar s-a regăsit în serviciul public actual și spune că nu regretă alegerea: „După facultate am lucrat 10 luni conform profesiei studiate, dar din motiv că salariul era mic, am decis să plec peste hotare. Am ales Anglia, am lucrat patru ani. Acolo, din păcate, doar la construcții poți lucra. Eu nu prea m-am adaptat și am revenit acasă, pentru că, între timp, mi-am format și o familie… Încercăm să ne stabilim și să ne facem un viitor acasă. ”\n\nTudor Porubin consideră că profesia sa actuală – de specialist în serviciul de prevenire a incendiilor, este una nobilă, pentru că, în primul rând, ajută oameni, instruiește cetățeni. Își vede rostul muncii și se bucură, pentru că analizele statistice denotă o scădere a numărului incendiilor provocate de neglijența oamenilor, și crede că o parte din merit e și a sa și a echipei din care face parte. „Ne bucurăm că aducem folos populației, că dacă incendii sunt mai puține, înseamnă că prevenirea e bună! ” – constată Tudor.\n\nDe Ziua Tineretului, Tudor Porubin are un mesaj celor care vor să facă o alegere – liceu, universitate: „Îi îndemn să lupte pentru visul lor, pentru scopul lor, și să muncească din greu pentru el. E greu oriunde, dar acasă e acasă. Da, e mai puțin plătit, dar sunt într-o funcție publică, pe când peste hotare, în afară de domeniul construcțiilor, nu prea este de ales. Acolo, oricum, suntem străini pentru ei. Aici tind să îmi continui cariera în domeniul situațiilor excepționale”.\n\nTudor consideră că autoritățile ar trebui să acorde mai multă atenție tinerelor familii. Principala cauză din care pleacă tinerii peste hotare e o locuință personală, nu toți vor să stea o viață la chirie, iar cu salariile actuale, e greu să plătești ratele la bancă.",
    "metadata": {
      "original_file": "Est-Curier_0305.html"
    }
  },
  {
    "title": "Cetățenii pot folosi datele deschise pentru a monitoriza gestionarea banilor publici de către autorități",
    "content": "În prezent datele deschise îi ajută pe cetățeni să monitorizeze cheltuirea eficientă a banilor publici și pe autorități – să-și gestioneze corect bugetele. Recent, a fost relansată platforma OpenMoney.md care include date deschise despre achizițiile publice și subvențiile acordate, care îi va ajuta pe oameni să vadă cine sunt adevărații beneficiari ai contractelor atribuite de instituțiile statului. Platforma este un instrument util și pentru jurnaliștii de investigații sau reprezentanții societății civile care monitorizează cheltuirea banilor publici de către autorități pentru a depista eventuale conflicte de interese sau înțelegeri între părțile contractante.\n\nOpenMoney.md este un instrument de monitorizare conceput pentru promovarea transparenței și responsabilității în cheltuirea banilor publici. Acesta are câteva criterii de selectare a informației.\n\nPrimul filtru de căutare a informației este după Numele companiei . Până în prezent, sunt integrate datele a peste 251 de mii de companii .\n\nDe asemenea, informațiile pot fi căutate după numele și prenumele persoanei , tipul contractului, numele instituțiilor/organizațiilor .\n\nUn instrument util, mai ales pentru jurnaliștii de investigație, este rubrica Conexiuni. Astfel, se pot verifica legăturile anterioare sau actuale între ofertanți și autoritățile contractante pentru a identifica eventuale conflicte de interese sau înțelegeri neconcurențiale între părți.\n\nBunăoară, în anul 2022, primăria Colonița din municipiul Chișinău a încheiat un contract de achiziții cu firma „Comod Construct” SRL pentru reparația clădirii Centrului de Sănătate Publică din localitate. După căutarea în platforma OpenMoney.md, vedem însă că anterior, firma „Comod Construct” a încheiat un alt contract de achiziții cu primăria din Colonița pentru efectuarea lucrărilor de reparație la grădinița „Izvoraș” din localitate.\n\nPrimara Angela Zaporojan a explicat anterior pentru portalul MoldovaCurata.md că la selectarea ofertei propuse de „Comod Construct” s-a ținut cont de prețul mic și nu este nici o înțelegere dintre părți. Astfel, prin această platformă, jurnaliștii de investigație, pot depista cu ușurință care companii au „abonament” la banii publici.\n\nJurnalista de investigație, Cornelia Cozonac , președinta Centrului de Investigații Jurnalistice, menționează că acest instrument este foarte util și pentru jurnaliștii implicați în procesul de monitorizare a banilor publici, a cheltuielilor nejustificate sau a abuzurilor în administrarea fondurilor publice. „Am realizat multe investigații jurnalistice folosind această platformă, este utilă, deoarece oferă detalii despre contractele încheiate, achizițiile și bugetele instituțiilor publice. Este un instrument de prevenire a corupției și abuzurilor în domeniul achizițiilor publice” , susține Cornelia Cozonac.\n\nVictoria Popa , expertă anticorupție de la Centrul de Analiză și Prevenire a Corupției (CAPC), spune că această platformă care generează, de fapt, date publice, oferă informații accesibile și ușor de înțeles pentru cetățenii care vor să vadă ce companii câștigă tendere în localitatea lor, iar acest lucru poate duce la o mai mare responsabilizare a guvernării locale și a altor instituții publice. „Platforma contribuie la promovarea transparenței și a responsabilității în cheltuielile publice. Prin utilizarea datelor deschise, platforma prezintă informații privind beneficiarii achizițiilor publice și ai subvențiilor agricole, un pas crucial în combaterea corupției și asigurarea unei alocări corecte, eficiente și juste a fondurilor contribuabililor”, afirmă experta. Ea mai precizează că prin furnizarea informațiilor accesibile cetățenilor, Open Money îi împuternicește să responsabilizeze autoritățile și să ceară o transparență mai mare în procesele decizionale la nivel local, consolidând astfel democrația și implicarea civică în comunitățile lor. „Prin sporirea transparenței în cheltuielile publice, OpenMoney.md contribuie la creșterea încrederii și coeziunii sociale în Moldova, consolidând astfel valorile unei societăți juste și prospere pentru toți cetățenii săi”, conchide reprezentanta CAPC.\n\nMenționăm că datele utilizate de această platformă sunt oferite de Agenția de Guvernare Electronică, dar totodată pot fi accesate gratuit pe portalul guvernamental al datelor deschise Date.gov.md .\n\nPotrivit informației de pe platformă , prima versiune a proiectului OpenMoney.md a fost dezvoltată în anul 2016 în cadrul HACK.CORRUPTION, inițiat de UNDP Moldova și sponsorizat de Ministerul Afacerilor Externe al Norvegiei, însă în prezent au fost integrate mai multe date și informații.\n\nAcest material este elaborat cu suportul proiectului „Consolidarea Statului de Drept și a Mecanismelor Anticorupție în Republica Moldova”, cofinanțat de Uniunea Europeană, Ministerul Federal German pentru Cooperare Economică și Dezvoltare (BMZ) și implementat de Agenția de Cooperare Internațională a Germaniei (GIZ). Opiniile exprimate reprezintă opinia autorilor și nu reprezintă neapărat poziția finanțatorilor și a GIZ. Finanțatorii și GIZ nu influențează în nici un fel selectarea subiectului materialului.",
    "metadata": {
      "original_file": "Est-Curier_0240.html"
    }
  },
  {
    "title": "Nicolae Țurcan, corjoveanul care își alină dorul de sat scriind poezii despre locuitorii lui",
    "content": "…. Când era prin clasa a 4, i-a venit ideea să facă din doi coteleți busturile lui Karl Marx și Friedrich Engels.\n\nFiul Marinei și a lui Grigore Țurcan, născut la 21 mai 1952, în Corjova, nu s-a făcut, însă, nici artist, nici sculptor. \n\n După ce a absolvit școala de 8 ani din sat, a făcut studii la Colegiul de agronomie din Tiraspol, apoi la Politehnica din Chișinău și a devenit constructor. În calitate de șef de șantier, a participat la construcția clădirilor de pe bulevardului Milescu-Spătaru din Chișinău, hotelului „Național”, primăriei Cricova. Tot sub a lui dirijare s-a ridicat clădirea Centrului de Sănătate din or. Criuleni, pe vremuri numită policlinică.\n\nA început a scrie poezii despre consătenii săi dint-un protest interior, când a apărut prima carte despre satul Corjova, în care și-au găsit locul mai mult oameni „cu cravată”, cum spune Nicolae Țurcan, preponderent rude ale autoarei. Din puternica convingere că fiecare corjovean a meritat să aibă pagina sa în acea carte, dl Nicolae a pus mâna pe peniță și i-a luat la descris, mahala după mahala, pe fiecare dintre oamenii pe care i-a cunoscut în copilăria, tinerețea și maturitatea sa. A decis să facă propria carte, din versurile lui, în care să fie înscrisă viața fiecărui corjovean, indiferent de profesie și poziție socială.\n\nAfirmă că își amintește tot ce s-a petrecut în sat de pe când avea el vârsta de vreo 8 ani, că a studiat mai multe surse istorice ca să afle originea numelor corjovenilor, să cunoască cine a fost primul care a adus un nume de familie în sat sau altul. „Nimeni nu mai cunoaște acum, că prin anii 50 la noi în sat erau vreo 20 de baze de odihnă pe malul Nistrului. Nici la Vadul lui Vodă nu erau atâtea, îmi amintesc și turiști care se odihneau la noi în sat, din alte republici sovietice. Îmi amintesc că nu cunoșteau ce sunt acelea nuci, le rupeau de verzi și le gustau, și eu le explicam, că pot fi mâncate, dar nu așa și nu acum. Aș vrea să descriu acele timpuri întro carte separată”.\n\nNicolae Țurcan nu își tipărește cărțile la tipografie, dar le culege singur la compiuter, are un copiator, le imprimă, le taie și le coase, apoi le duce în satul Corjova și le dăruiește corjovenilor, mai lasă și la biblioteca satului în colecție.\n\nDin acest motiv, o consăteancă de a sa l-a nominalizat pentru titlul „Omul anului 2022 în viziunea cititorilor Est-Curier”.\n\n„Până acum am peste 100 de cărți făcute. La aniversatea de 660 de ani ai Corjovei am primit chiar și o diplomă și o medalie de la primărie. Îmi pare bine că satul mă cunoaște și mă apreciază. Eu nu-s lăudăros, dar îmi pare bine că oamenii, când mă întâlnesc pe drum, mă recunosc și îmi mulțumesc pentru creație. Eu nu cunosc poate enciclopedia, nu știu multe cuvinte frumoase, dar folosesc cuvintele populare și redau poeziile în stilul înțeles lor, așa cum o făcea și Ion Creangă. Cărțuliile mele sunt mici, construite în jurul unui gând sau o temă îngustă.\n\nDe exemplu, am dus recent în sat cartea ”Eroii satului nu se uită” – am în vedere plugarii. Ei sunt și vor rămâne eroi, or, fără pâinea crescută de ei, noi n-am fi putut trăi. Am zis, să-i vadă satul! Am pus acolo și paznicul, și căruțașul, și doamnele care erau bucătărese, și fotografiile lor. Eu cred că așa e corect, să fie apreciat fiecare, care a făcut ceva. Îmi place să scriu despre oamenii simpli. E ca o boală această pasiune. Și ciobanul merită să rămână în memorie, pentru că la o nuntă toți sunt chemați să pună bani pe masă: și paznicul, și măturătorul, și cel cu papion la gât, de aceea toți trebuie să rămână în memorie. Încă n-am ajuns cu descrierea în mahalele din deal. Pe cei tineri, de azi, nu-i cunosc și nu mă ating de ei, pentru că nu mai sunt în sat”.\n\nImaginea tatălui său Grigore, fost brigadier la brigada de legume, despre care spune că avea o intuiție de invidiat, i-a rămas în memorie și pentru că de la el a moștenit harul de a descrie oamenii. Tata avea altă educație, a fost comunist, era punctual și stimat de consătenii săi.\n\nDl Nicolae detestă minciuna, ca și tatăl său, apreciază disciplina, calitate care l-a ajutat atât la munca în construcții, cât și la scrisul cărților. Cele mai temerare virtuți omenești pe care le respectă tot de la corjoveni le-a preluat: \n\n „Corjovenii mei sunt tare uniți. E o tradiție de a fi uniți, care se păstrează și azi. Și ospitalieri. Și țin la satul lor și la neam” – zice poetul satului, Nicolae Țurcan .\n\nLunca râului \n\n O dungă de pământ frumoasă, păstrată de săteni mulți ani, \n\n Spălată-n orice zi de ploaie, pe când eram încă „pațani”, \n\n O dungă, cu o ceață deasă și albă ca un fulg de nea, \n\n Ascunsă-n zorii dimineții, lăsând doar umbre-n urma sa. \n\n O dungă, ce-o privim în zare, cu multe amintiri pe văi, \n\n Ce îți aduce gânduri bune, și zâmbet pe obrajii tăi.\n\nO dungă ce-a lăsat tristețea și gustul mersului la pas, \n\n Îmi cheamă inima s-o vadă și ce cu timpul a rămas. \n\n O, vale! Chinuită-n vânturi, cu fulger roșu de pe nori, \n\n Îmi dai nădejde câte-odată, să te mai sprijin uneori, \n\n Să calc pe dunga ta crăpată, făcându-i bătături la tălpi, \n\n Și să încerc să-ți spun durerea, ce tu mereu o tot aștepți. \n\n Dar n-am s-o fac încă degrabă, voi merge mândru pe pământ, \n\n Să-ți simt căldura sufletească, în gând, pe drum, să îți mai cânt. \n\n Să simt cum dunga cea din vale, cotită-n brazdă lângă râu, \n\n Mă cheamă-n orce dimineață să prind în Nistru pește viu…",
    "metadata": {
      "original_file": "Est-Curier_0094.html"
    }
  },
  {
    "title": "29 de ani de speranțe. Ivan Popov: ”Declaraţia de Independenţă ne-a devenit un scut politic”",
    "content": "Au votat şi au semnat Declaraţia de Independenţă 278 de deputaţi, aleşi în mod democratic la scrutinul din 1990 în Parlamentul Republicii Moldova de legislatura a XII-a (1990 – 1994). Erau promotori activi ai ideii şi principiilor statornicirii Republicii Moldova ca stat suveran şi independent, anterior adoptând şi hotărâri referitoare la simbolurile statale ale Republicii Moldova – tricolorul şi stema de stat, iar la 23 iunie 1990 – Declaraţia cu privire la suveranitate. Printre semnatarii acestor documente de importanţă crucială pentru Republica Moldova au fost şi deputații Ion Chiriac, Ivan Popov, Ion Novac, Petru Brașoveanu, Sergiu Popa, Anatol Plugaru, Victor Berlinschi, Dumitru Postovan, delegați în Parlament de locuitorii raioanelor Criuleni și Dubăsari. Ce cred semnatarii Declaraţiei de Independenţă despre acea perioadă şi soarta de azi a ţării?\n\nIvan Popov (în imagine), la momentul alegerii în Parlament, era preşedinte al Comitetului Executiv Criuleni, actualmente – consiliu raional.\n\n– Ce vă aminţiţi despre zilele care au precedat Declaraţia de Independenţă şi ce emoţii aţi avut în vara anului 1991?\n\n– Dacă ne amintim despre situaţia socială şi economică la momentul declarării Independenţei, începând cu Perestroika declarată de dl Gorbaciov, atunci, practic, Uniunea Sovietică se destrăma cu încetul. Centrul puterii, de la Gorbaciov, a trecut în federaţia Rusă, la Elţin. Elţin a declarat: „Вы, республики, берите себе суверенитета столько, сколько хотите!» (în traducere din rusă: „Voi, republicilor, luaţi-vă suveranitate atâta, câtă doriţi!”), şi parada suveranităţii a început de la republucile baltice. E clar lucru că republicile care intrau în componenţa URSS au trăit până atunci bine, ca sub aripa unei cloşti, şi când puterea sovietică a falimentat, fiecare dintre noi am înţeles că până aici a fost, mai departe nu va mai fi aşa. S-au simţit că se destramă multe din legăturile economice, sociale, şi cele spirituale, măcar că eram întotdeauna influenţaţi de spiritul bazat pe creştinism. Unica ieşire era să ne apărăm cumva „ţara moldovenească”. Declaraţia de independenţă ne-a devenit ca un scut politic pentru apărarea de unele evenimente interne sau externe neplăcute. Scutul acesta, practic, a devenit un instrument politic foarte puternic pentru recunoaşterea Republucii Moldova ca stat suveran, stat democratic. Cât e de Independent? E greu de spus, pentru că simbolic este, dar în realitate suntem încadraţi în mai multe mecanisme internaţionale politice, economice, spirituale cu fostele ţări sovietice şi cu altele din jurul nostru.\n\n– Aşteptările pe care le-aţi avut, în ce măsură s-au adeverit? Sunt, totuşi, 29 de ani.\n\n– Eu cred că şi până acum, este o parte din populaţie dezamăgită. Noi eram tineri, veseli, înflăcăraţi de patriotism, pledam pentru un viitor luminos. Am pledat pentru schimbări, pentru independenţă, dar independenţă absolută nu poate exista şi nici nu există, asta ar însemna autoizolare. Noi neam grăbit să acoperim Ţara Moldovenească cu declaraţia de felul acesta ca un mecanism de apărare. Noi atunci judecam aşa: dacă declarăm Independenţa, le spunem celor cu gusturi mari, că orice intervenţie – militară, economică, psihologică, este inadmisibilă, că noi suntem recunoscuţi în lume ca stat suveran. Cât de independent, asta e greu de spus, dar noi am ales atunci calea democratică de dezvoltare a ţării, şi asta era principalul. Savanţii trebuie să discute suveranitatea şi independenţa în termeni şi argumente ştiinţifice, dar noi eram atunci mai mult bucuroşi că iată-iată vine multaşteptata schimbare! O mare parte din populaţie a rămas dezamăgită. Am avut şi consecinţe interesante: „podul de flori”, Transnistria, Găgăuzia. Noi visam un viitor „cu ochi frumoşi”, dar vedeţi că nu prea a ieşit ceea la ce am visat. Sunt şi momente care ne bucură astăzi. Slava Domnului, că suntem în acea stare, în care suntem: pace şi linişte. Principalul pentru poporul nostru e să nu fim atacaţi, să fie pace.",
    "metadata": {
      "original_file": "Est-Curier_0352.html"
    }
  },
  {
    "title": "Analiză. Cu cât și cum contribuie diaspora la economia Republicii Moldova?",
    "content": "„Diaspora este un prieten fidel al economiei Republicii Moldova”, decalră Intitutul pentru Dezvoltare și Inițiative Sociale (IDIS) „Viitorul”.\n\nRepublica Moldova este, probabil, una dintre puținele țări unde cei care muncesc peste hotare au o contribuție mare la Produsul Intern Brut (PIB). Numărul moldovenilor care lucrează peste hotare este mai mare decât al celor care lucrează oficial în țară. Timp de 15 ani, transferurile de peste hotare au fost mai mari decât salariale plătite acasă. Timp de 10 ani, banii trimiși acasă de către moldovenii care au muncit peste hotare au fost mai mari decât exporturile moldovenești. \n\n „Astăzi, 15%-22% din toți banii pe care ajung în Bugetul Public Național (BPN) sunt banii veniți de peste hotare. Sunt cel puțin 25 de ani de când moldovenii pleacă la muncă peste hotare și trimit bani acasă. Mulți s-au revoltat de ce diaspora votează. Ei trebuie să știe că diaspora este un prieten fidel al economiei Republicii Moldova”, a declarat Veaceslav Ioniță, expert în politici economice la Institutul pentru Dezvoltare și Inițiative Sociale (IDIS) „Viitorul”, vineri, 8 noiembrie, în cadrul emisiunii săptămânale „Analize economice cu Veaceslav Ioniță”.\n\nAnalizând volumul transferurilor nete de valută în favoarea persoanelor fizice, expertul a constatat că în 2000 acesta a fost de 153 de milioane de dolari (mln/dolari), în 2008 – 1,66 miliarde de dolari (mlrd/dolari); 2009 – 1,18 mlrd/dolari; 2014 – 1,61 mlrd/dolari; 2015 – 1,12 mlrd/dolari; 2016 – 1,07 mlrd/dolari; 2017 – 1,20 mlrd/dolari; 2019 – 1,22 mlrd/dolari; 2020 – 1,48 mlrd/dolari; 2022 – 1,74 mlrd/dolari; 2023 – 1,62 mlrd/dolari; iar în 2024, trimestrul III, în valoare anuală – 1,60 mlrd/dolari. \n\n „Suntem într-o scădere, însă acest lucru nu vorbește despre volumul de bani pe care moldovenii de peste hotare îi trimit acasă. Acesta reflectă doar starea înregistrată de către actualele sisteme de transfer de bani prin care moldovenii trimit bani acasă. Însă, nu toți cei plecați transferă bani. Ei când vin acasă, vin cu banii în buzunar sau transmit prin intermediul prietenilor, rudelor etc.. Alți bani sunt transferați pe carduri, care sunt străine, dar utilizate aici. Sunt mai multe mecanisme prin care banii moldovenilor care muncesc peste hotare ajung în țară. Aceste transferuri oficiale doar descriu faptul că niște bani ajung în țară pe unele căi oficiale. Dar sunt și alte căi, la fel legale, prin care banii intră în țară. De ex. un cetățean poate să vină legal cu 10 mii de euro în buzunar”, a declarat expertul. \n\n Potrivit lui Veaceslav Ioniță, vânzările nete de valută din partea persoanelor fizice vorbesc despre faptul \n\n că moldovenii au adus bani în țară și pe alte căi decât cele oficiale.\n\nVorbind despre transferurile de peste hotare, raportate la PIB, economistul susține că astăzi sunt de două ori mai puține decât ceea ce a fost cândva, cu 20%. Însă, cumulativ, din 2000 și până în prezent, diaspora a transferat aproape 7 PIB-uri ale Republicii Moldova. La valoarea anului 2024 – 123,6 mlrd/dolari, a conchis expertul.",
    "metadata": {
      "original_file": "Est-Curier_0217.html"
    }
  },
  {
    "title": "(Foto) Primele ore de IAMANIA la Holercani, 1 iulie 2023",
    "content": "Holercani, r. Dubăsari, a devenit azi centrul Moldovei. Festivalul tradițiilor populare, spunea Nata Albot, una dintre organizatoare, la această ediție și-a propus să schimbe accentele și să scoată în evidență multiculturalismul Moldovei. Și gazda evenimentului, primarul Holercanilor, Tudor Tanasiev, salutând invitații și oaspeții, a ținut să evidențieze frumusețea oamenilor care locuiesc în Moldova, și care au luminat cu prezența lor satul pitoresc de pe malul Nistrului.\n\nDar începutul zilei a fost colorat de către locuitorii raionului Dubăsari, care au trecut într-o paradă a portului popular prin fața și în aplauzele mulțimii, au urcat pe scenă cele mai reprezentative colective artistice de copii și adulți, au demonstrat că au cei mai frumoși colaci, că pot învârti sarmale în tot felul de frunze, că știu a pregăti o sumedenie de feluri de plăcinte, dulciuri, babe negre și multe alte delicii, pe care le-a adus pentru concurs.\n\nUn reportaj foto de la prima parte a evenimentului – găsiți mai jos.",
    "metadata": {
      "original_file": "Est-Curier_0082.html"
    }
  },
  {
    "title": "Vulpile și șacalii - în vizorul vânătorilor. Pot genera un dezastru ecologic",
    "content": "Evaluarea efectivului de vulpi după vizuinile lor active s-a efectuat în lunile martie-aprilie şi a permis cu mare oportunitate să se stabilească efectivul numeric în stocul reproductiv a acestui prădător. Astfel s-a constatat că numărul de viziune „active” în fondurile cinegetice, gestionate de SVPM , depășește numărul de 6 mii. Ținând cont de prognoza creșterii, în toamna acestui an, numărul de vulpi poate ajunge până la 40 mii, cca 12-14 exemplare la 1000 ha, ceea ce este de zece ori mai mare decât numărul optim al acestei specii (1-2 vulpi la 1000 ha) și devine o situație excepțională care provoacă un dezastru ecologic. Ca urmare a creșterii excesive a efectivului acestei specii în ultimii ani, s-au întețit cazurile nu numai de rabie, dar și alte boli infecțioase periculoase pentru viața și sănătatea omului. Cantitatea de vulpi recoltată anual (7-8 mii ex.) nu este suficientă pentru a aduce la norma ecologică efectivul numeric al acestui prădător. Pentru aceasta este necesar de a extrage cel puțin tot sporul anual +25% din efectiv (peste 15 mii exemplare). În acest sens, ca una dintre măsurile eficiente pentru dirijarea numerică a efectivului populației prădătorului spre normele ecologice, se propune vânarea lor fără cotă de recoltare.\n\nLa fel urmărind dinamica efectivului numeric a șacalului pe parcursul ultimilor ani s-a constatat o creștere anuală a acestui răpitor cu aproximativ 28-30 %, cu o extindere atât spre nordul republicii cât și popularea laterală a biotopurilor favorabile mai distanțate de „coridoarele” de răspândire. Circa 489 de şacali au fost estimaţi în ecosisteme silvice de luncă, cu un salt anual de peste 34 %. Luând în considerare faptul că șacalul prezintă pericol pentru speciile de vânătoare deoarece se hrănește cu rozătoare și păsări acvatice reducând substanțial efectivul fazanului și speciilor acvatice de interes vânătoresc, poate vâna iepuri și ieduții căpriorului acoperind nișele ecologice a vulpii și câinelui enot, poate ataca și animalele domestice se propune ca vânătoarea la această specie să fie la fel fără stabilirea limitelor de recoltare.\n\nPentru a reveni la echilibrul ecologic de 1 prădător la 70-100 sp. pradă, se propune reglarea numerică a şacalilor şi vulpilor pe parcursul întregului sezon.\n\nAceste informații fac parte din nota unformativă la proiectul privind aprobarea cotelor de recoltă pentru unele specii de faună de interes cinegetic pentru sezonul de vânătoare 2023-2024.\n\nCe specii vor fi protejate în sezonul de vânătoare? Citiți în Proiectul hotărârii de Guvern care poate fi consultat aici. Propunerile și opiniile pot fi expediate până la data de 3 iulie, la adresa Ministerului Mediului: MD-2004, mun. Chișinău, bd. Ștefan cel Mare 162, cancelaria@mediu.gov.md sau transmise la adresa electronică Veronicăi Josu, reprezentantă a Direcției politici în domeniul biodiversității: veronica.josu@mediu.gov.md.",
    "metadata": {
      "original_file": "Est-Curier_0128.html"
    }
  },
  {
    "title": "Despre bani și drumurile raionale",
    "content": "Reparația drumurilor este cea mai vehiculată promisiune în cadrul campaniilor electorale, căci este costisitoare și are efect vizibil. La 30 martie 2021, consilierii raionului Criuleni vor discuta mai multe chestiuni ce țin de activitatea raionului, inclusiv programul de reparație a drumurilor pentru a. 2021 pentru care se preconizează să fie alocați peste opt milioane de lei (proiect expus consultărilor publice pe pagina web a CR Criuleni zece zile în urmă). I-am solicitat unele explicații pe marginea acestui program președintelui comisiei finanțe și buget a Consiliului raional Criuleni, dlui Iurie Andriuța.\n\n– De unde vin acești bani? \n\n -Sunt banii adunați din impozitele pe care le achită cetățenii pentru drumuri. O parte din ei ajung la nivel național pentru întreținerea drumurilor naționale, altă parte – în primării pentru repararea drumurilor locale prin programul “Drumuri bune”, și altă parte vin pentru reparația drumurilor gestionate de Consiliile raionale. Consiliul raional \n\n Criuleni are 64 km de drumuri de care trebuie să aibă grijă. Direcția raională construcții, gospodărie comunală și arhitectură condusă de dl Ivan Lungu a fost în teritoriu, au evaluat starea de lucruri și au venit cu propuneri pentru alocări de fonduri. În cadrul discuțiilor bănuiesc că proiectul respectiv va mai fi ajustat. E vorba de cca 8 mln 600 mii lei, \n\n inclusiv pentru întreținerea de iarnă, instalarea indicatoarelor.\n\n– Zăicănenii sunt dublu beneficiari. Pe de o parte drumul raional Hîrtop – Zăicana, zis și drumul lui Chiriac, căci a fost pornit pe când Ion Chiriac era deputat în Parlamentul RM, nu-i cea mai bună variantă, e costisitor, dar se planifică \n\n 1mln 250 mii și Zaicana M1- 920 mii lei pentru reparații. Multe localități nu se regăsesc în programul respectiv pentru \n\n că nu dispun de drumuri raionale. Primăriile au programul ”Drumuri Bune” și deja se simte efectul lui, anual fiecare primărie primește cca un milion de lei pentru drumurile din interior.\n\n-Dolinnoe are drumuri sub orice critică…\n\n– Da, sunt drumuri dezastruoase, dar sunt drumuri locale, care necesită investiții mult mai mari. Sunt prevăzute pentru drumul ce duce spre Maximovca 20 mii de lei, dar cred că vom găsi o modalitate pentru a dubla suma, deși nu se rezolva astfel problema. Normal ar fi ca să reparăm calitativ pe rând fiecare din cei 64 km de drum raional și să scoatem problema lor de la ordinea de zi pentru vreo 7-8 ani ca să putem redirecționa banii doar pentru întreținerea lor și sectoarele mai precare… Avem deja așa porțiuni la Miclești.\n\n– Renovarea traseului M21- Cruglic-Ohrincea și R/23 Jevreni-Bălășești fusese un proiect declarat câștigător la ADR Centru. De ce a rămas fără finalitate?\n\n-Era vorba de reabilitarea completă a 16 km de drum, pornind de la șoseaua Balcani, a unde erau prevăzute 91 mln lei. Proiectul a fost depus la ADR Centru în 2016 și a ajuns în etapa finală, câștigând punctajul maximal 32 puncte. A fost făcut și proiectul tehnic în termeni restrânși, dar am aflat ulterior că din cauza intervenției unei persoane ce se vroia atunci președinte de raion, proiectul n-a obținut finanțare. Au câștigat teleneștenii, proiectul cărora acumulase 22 puncte și costa 206 mln lei. De fapt, aplicant era primăria Izbiște, iar parteneri erau Consiliul raional Criuleni, Orhei, Primăria Crugic. Cred că acel proiect mai poate fi recuperat pentru că a trecut toate etapele și avea actele în regulă.\n\n– Da. Era chiar și un banc că înainte candidații în deputați promiteau construcția podurilor, acum candidații la primar – toți fac drumuri, iar cei care nu fac, și le atribuie pe cele deja făcute. De fapt, așa e situația că elaborarea proiectului unui drum îl începe un primar, construcția o face altul, iar panglica o taie al treilea sau al patrulea, care nu a gustat din pâinea începutului, dar își atribuie laurii. Bunăoară tronsonul Ohrincea-Peresecina a fost schițat în 2013-2014 și prima persoană care s-a ocupat de el era tot primarul Ion Plămădeală de la Izbiște, fiind student la Academia de Administrare Publică. Era un proiect studențesc cu un grup de lucru din care făcea parte și el și au fost elaborate 26 coridoare pentru \n\n toată țară, dintre care doar patru au obținut finanțate de la Banca Mondială, inclusiv Ohrincea – Peresecina. Mai departe Administrația de Stat a Drumurilor a preluat lucrările de elaborare a proiectelor tehnice, în 2018 s-au produs \n\n licitațiile și au fost selectate companiile care să efectueze lucrările dinspre Peresecina și Ohrincea spre Izbiște. Consiliul \n\n raional Criuleni nu a participat cu nimic la realizarea proiectului dat, putem mulțumi doar că un locuitor al raionul a fost la timpul și la locul potrivit, dar se laudă toți cu această realizare.\n\n– Având 64 km de drum raional, orice președinte de raion are șansa să intre în istorie cu o porțiune de drum reparată, care să-i poarte numele.\n\n-De altfel, drumurile le fac drumarii din banii cetățenilor veniți sub formă de contribuții la bugetul de stat, iar datoria \n\n conducătorului e să-i gestioneze bine. Acum punem accent pe calitatea și durabilitatea lucrărilor. S-a renunțat la varianta albă și mai bine faci un km de drum asfaltat decât să cheltui bani pe petriș și moluză care să fie spălată de ploaie. Drumurile le fac drumarii, nu politicienii, funcționarii publici au doar menirea să supravegheze ca banii cetățenilor să fie cheltuiți judicios. La sedința din 30 martie se preconizează să fie aprobat un Regulament despre distribuirea resurselor ca să fie clare principiile de alocare a banilor, ca să dispară suspiciunile și tentativele de \n\n influențare părtinitoare a deciziilor. Raionul e unul, oamenii sunt aceeași și impozitele le plătesc toți la fel. În primul \n\n rând trebuie să avem grijă de instituțiile din subordinea consiliului raional, și dacă mai rămân rezerve, să intervenim și \n\n să ajutăm cu contribuții la proiectele elaborate de primării. Luni, 29 martie, proiectele deciziilor vor fi supuse dezbaterilor publice ca ulterior consilierii să fie siguri că știu ce și pentru ce votează.",
    "metadata": {
      "original_file": "Est-Curier_0344.html"
    }
  },
  {
    "title": "Continuă plata pentru economiile depuse la fosta Bancă de Economii",
    "content": "Ministerul Finanțelor anunță că a fost inițiată plata sumelor indexate deponenților Băncii de Economii, care au depus cereri de înregistrare până la 31 decembrie 2024.\n\nÎncepând cu 27 ianuarie 2025, Ministerul Finanțelor inițiază plata sumelor indexate pentru deponenții Băncii de Economii, care au depus cereri de înregistrare până la 31 decembrie 2024.\n\nAstfel, își pot ridica banii persoanele născute până în anul 1991 inclusiv, care nu au beneficiat de sumele indexate aferente primei etape şi/sau etapei a doua în perioada precedentă.\n\nBanii pot fi ridicați la orice oficiu/agenţie a Î.S. „Poşta Moldovei”. Pentru a beneficia de indexare, beneficiarul, reprezentantul sau moştenitorul se va prezenta având asupra sa actul de identitate. Moștenitorul va prezenta suplimentar certificatul de deces și copia legalizată notarial a certificatului de moștenitor, iar reprezentantul – procura, întocmită în modul stabilit de legislație. În cazurile în care depunerile băneşti au fost testate mai multor moştenitori, moştenitorul care solicită suma indexată ce îi revine, va depune la oficiul/agenția poștal(ă) cererea pentru calcularea sumei indexate spre achitare.\n\nDeponenții născuți până în anul 1991 inclusiv, care nu au depus până în prezent, din diferite motive, cererile pentru indexare, pot face acest lucru la orice oficiu/agenţie a Î.S. „Poșta Moldovei”, având asupra sa actul de identitate şi libretele de economii ale conturilor deschise până la 1 ianuarie 1992.\n\nAchitarea sumelor indexate se efectuează în baza Legii bugetului de stat pentru anul 2025 nr. 310/2024, Legii nr. 1530/2002 privind indexarea depunerilor băneşti ale cetățenilor în Banca de Economii şi Hotărârii Guvernului nr.290/2023 privind plata sumei indexate deponenților Băncii de Economii.\n\nÎn anul 2025, pentru aceste scopuri sunt prevăzute 10 milioane de lei.",
    "metadata": {
      "original_file": "Est-Curier_0201.html"
    }
  },
  {
    "title": "Escrocii nu dorm. Zilnic 20 de persoane cer ajutor după ce le-au căzut în plasă",
    "content": "În luna septembrie, în medie, timp de 24 de ore, la numărul de urgență au fost înregistrate până la 20 de solicitări cu referire la cazurile de escrocherie.\n\nCetățenii raportează situații de escrocherie ce vizează schema de înșelăciune cu „ruda implicată în accident rutier”, accesarea linkurilor dubioase precum participarea la sondaje sau alte concursuri cu premii, cazuri de fraudă care urmăresc obținerea datelor cardurilor de plată, atât prin intermediul rețelelor de socializare, telefon, cât și a site-urilor de comercializare a bunurilor.\n\nOamenii legii Vă îndemnă să fiți vigilenți și să tratați cu precauție orice apel prin care vi se solicită parolele de unică de folosință, datele cardului de plată sau informații cu caracter personal.\n\nNu furnizați date confidențiale și nu efectuați plăți prin intermediul rețelelor de socializare, mesajelor telefonice, cât și a site-urilor de comercializare a bunurilor.\n\nÎn cazul în care recepționați vreun apel prin care vi se solicită bani, date personale sau sunteți victima unor astfel de fraude sunați imediat numărul de urgență 112.",
    "metadata": {
      "original_file": "Est-Curier_0485.html"
    }
  },
  {
    "title": "În loc de gunoiști neautorizate și miros urât, sătenii din Ciutești au instalat tomberoane și au plantat copaci",
    "content": "Până nu demult, locuitorii din Ciutești, Nisporeni, aruncau deșeurile la gunoiștea care se afla chiar în centrul satului, creată, din spusele sătenilor, „încă de pe timpul colhozurilor” și care „stătea să explodeze ca o bombă”, împrăștiind în tot satul un miros neplăcut. Acum, după ce trei mari gunoiști din sat au fost lichidate, localnicii au plantat în locul acestora 200 de copaci. Proiectul de salubrizare și înverzire este finanțat de Uniunea Europeană și Agenția de Cooperare Internațională a Germaniei (GIZ).\n\nDupă o săptămână de muncă și câteva tone de gunoi evacuate din localitate, satul a devenit mai curat. O parte din ciuteșteni au primit și tomberoane pentru a arunca deșeurile menajere, iar un tractor vine o dată pe săptămână să ridice gunoiul depozitat în locuri special amenajate. Din septembrie, după ce va fi semnat un contract cu autoritățile locale din Nisporeni, gunoiul va fi depozitat la poligonul din oraș.\n\nUn sat mai curat pentru viitoarele generații\n\nÎnainte de a planta copacii, autoritățile au consultat un expert care a recomandat șapte specii de arbori, tolerante la solurile poluate de deșeuri. Cu toate acestea, din cauza solului foarte poluat, nu toți cei 200 de copacii au prins rădăcini, spune Galina Țărnă , managera proiectului „Ciutești – Satul viitoarelor generații”.\n\nProiectul este implementat de Asociația Obștească „Centrul de Dezvoltare Comunitară 21” și are un buget de 250 de mii de lei , oferiți de Uniunea Europeană și Agenția de Cooperare Internațională a Germaniei (GIZ). Organizația este beneficiară a Programului de Granturi locale al UE „Fii schimbarea: Cetățeni Implicați – Comunități Durabile” în Regiunea de Dezvoltare Centru. Scopul proiectului este de a spori nivelului de conștientizare și de participare a locuitorilor satului Ciutești în ecologizarea localității.\n\nSă nu uităm că fiecare tip de gunoi are locul și perioada sa de descompunere\n\n„Dacă le explici oamenilor, îi implici, ei înțeleg mai bine cât de importante sunt aceste aspecte pentru sănătatea lor și a familiilor lor. Patru zile am dus tractoare cu tone de gunoi. Ulterior, o săptămână am adunat tot ce rămânea în urma excavatorului, în special foarte mult plastic”, povestește Galina Țărnă.\n\nMulți locuitori într-adevăr s-au implicat activ în lucrările de salubrizare și de plantare a copacilor. Alexandra Țărnă , locuitoare a satului Ciutești, confirmă că: „Oamenii sunt receptivi și vin la lucrările de curățenie, atunci când sunt chemați. Din păcate, nu toți sătenii au tomberoane separate ca să putem colecta deșeurile separat. Aș vrea să fie și la noi ca în țările europene, cu tomberoane separate pentru diferite tipuri de deșeuri. Trebuie să înțelegem că fiecare tip de gunoi are perioada sa de descompunere, anume de asta este important să le separăm”.\n\nCa să implice toate generațiile în lucrările de salubrizare, în cadrul proiectului au fost organizate mai multe instruiri atât pentru maturi, cât și pentru copii. Cei mici la fel s-au implicat în lucrările de curățenie și plantare a copacilor, iar pentru ei s-a desfășurat și un concurs de desene și poezii pe teme ecologice.\n\nMarcela Pînzari a absolvit anul acesta gimnaziul din Ciutești. Ea este convinsă că oamenii trebuie să arunce gunoiul doar în locurile special amenajate, nu pe câmpuri sau pe lângă poartă. La concursul organizat în cadrul proiectului, ea a obținut premiul I cu o poezie în care descrie situația în care s-a pomenit planeta noastră din cauza poluării: „Soarele ce strălucește, acum arde, te rănește. Aerul ce-a fost curat, acum iar e poluat. Apa cea ce curge lin, noi o bem, ne-mbolnăvim. [….] O planetă-ntreagă moare, de gunoi, de poluare. Chiar și-o mică hârtiuță va ucide o broscuță” , scrie Marcela în poezia sa.\n\nDincolo de aspectul estetic îmbunătățit al satului, locuitorii apreciază și faptul că nu mai miroase a gunoi. „Nu ne vine să credem că am ajuns timpurile când în satul nostru nu mai miroase urât și în sfârșit putem să aruncăm gunoiul civilizat, în locuri special amenajate, cum se întâmplă în alte țări. Mă gândesc că, poate, dacă e mai curat acum, vor veni nepoții mai des să ne viziteze”, spune glumind săteanul Ion Stamati .\n\nPlanurile de viitor sunt frumoase pentru Ciutești. Autoritățile împreună cu societatea civilă au reușit să obțină finanțare și de la alți donatori care le va permite să asigure toți locuitorii cu tomberoane, să cumpere tractoarele necesare pentru evacuarea gunoiului, dar și să curețe toate livezile din sat. Este important ca sătenii să păstreze aceste bunuri și să respecte regulile de sortare și depozitare a deșeurilor.\n\nAcest articol este realizat în cadrul proiectului „Abilitarea cetățenilor în Republica Moldova”, finanțat de către Uniunea Europeană și implementat de către Agenția de Cooperare Internațională a Germaniei (GIZ). Partenerul proiectului pentru creșterea potențialului de vizibilitate și comunicare și implicare a cetățenilor este Asociația Presei Independente (API). Conținutul articolului aparține autorilor și nu reflectă neapărat viziunea UE sau GIZ. Pentru detalii – www.eu4civilsociety.md",
    "metadata": {
      "original_file": "Est-Curier_0190.html"
    }
  },
  {
    "title": "Campania „Viață sănătoasă” a adus mai multă informare locuitorilor din r. Dubăsari",
    "content": "Recent, în r. Dubăsari, a avut loc un eveniment de promovare a modului sănătos de viață din cadrul proiectului „Viață sănătoasă”, orientat spre reducerea poverii bolilor cronice netransmisibile. Despre impactul acestui proiect în raionul Dubăsari, discutăm cu dna Ana Mamulat, medic de familie în cadrul Oficiului Medicului de Familie Doroțcaia, șefă adjunctă a Centrului de Sănătate Dubăsari și coordonatoare locală în cadrul proiectului „Viață sănătoasă”.\n\n– Stimată dnă Ana Mamulat, când a aderat raionul Dubăsari la proiectul „Viață sănătoasă” și cât au durat activitățile acestuia?\n\n– Raionul nostru a aderat la acest proiect din martie, iar localitățile care beneficiază de el sunt Holercani, Molovata Nouă și Coșnița, ca și centru raional. Suntem în ultimul grup de raioane implicate în acest proiect, de rând cu Ceadîr-Lunga, Basarabeasca, Rîșcani, Nisporeni, Comrat.\n\n– Numiți bolile netransmisibile, a căror povară v-ați propus să fie redusă?\n\n– S-a efectuat profilul de sănătate a raionul Dubăsari, adică s-a determinat maladia prin care cel mai mult decedează oamenii în raionul Dubăsari. Aceasta este hipertensiunea, o maladie ce ne omoară populația raionului nostru. Alte raioane, din câte am înțeles de la colegi, au și un mai mare impact de la diabet zaharat.\n\n– Câți locuitori ai satului are la evidență OMF Doroțcaia cu hipertensiune?\n\n– Câți beneficiari ați reușit să atrageți în activitățile proiectului și ce fel de activități anume le-ați propus?\n\n– La Holercani s-au implicat 50 de persoane, 50 de persoane din Molovata Nouă și 70 din Coșnița, ea fiind și centru raional.\n\n– Ați observat careva schimbări în comportamentul pacienților care au participat la proiect? Au devenit ei mai atenți cu propria sănătate, stare de bine?\n\n– Pacienții, inițial, nu au conștientizat unde au intrat și despre ce vorbim cu ei. Dar, da, într-adevăr, pentru că s-au petrecut niște lecții publice, seminare, noi le-am arătat cum se măsoară tensiunea atent, cum să-și gestioneze greutatea corpului ca să aibă niște valori ai tensiunii arteriale mai bune. Am discutat detaliat despre glicemie cu pacienții cu diabet zaharat. Noi nu am mers numai pe grupul țintă, ci și pe toți cei care au vrut să afle, să-și completeze cunoștințele. Cred că a sporit gradul de conștientizare a pacienților privind riscurile bolilor cronice netransmisibile.\n\n– Care ar fi trei cele mai utile sfaturi sau trei cele mai importante reguli de urmat pentru o viață lungă fără boli cronice?\n\n– În primul rând, de a face mișcare, cel puțin o oră de vreme pe zi, pentru că dacă te miști, ai o forță musculară altfel și ai dorință de viață. În al doilea rând, o alimentație sănătoasă, să fie implicate fructele, legumele, carnea, peștele, pentru că sunt necesare, și de evitat cât mai mult alimentele prăjite, alimentele piperate. În al treilea rând, informarea și consultarea cu medicul.\n\n– În primul primul rând, consultația, începând cu cabinetul de triaj, unde poate fi verificată tensiunea arterială, greutatea corporală, servicii de laborator ce presupune un set de analize, după care ne ghidăm noi pentru tratament și investigare. Trimiterea către specialiști este la fel ghidată din partea noastră.\n\n– Dacă ați dispune de resursele necesare, ce activități ați mai organiza în următorul an sau doi pentru a implica locuitorii satului sau raionului în activități de promovare a sănătății populației?\n\n– În localitate, după mine, mai avem nevoie de un medic care să aibă timp dedicat pentru pacienți, deoarece noi trebuie să promovăm profilaxia. Avem nevoie de doi medici aici, ca să putem cuprinde un grup mai mare de risc, să avem timp să discutăm cu ei, să le spunem cum să prevină boala, cum să-și scadă greutatea corporală, în cazul pacienților hipertensivi. În localitate, cât de cât, se cunoaște situația familiilor. Dacă, spre exemplu, mama sau tata au suferit de o anumită maladie, e nevoie de mai multe lecții de promovare cu urmașii acestora, ca să-i motivăm spre un mod de viață care să le permită să evite, să nu ajungă la boala care le-a îngreunat viața părinților lor. .",
    "metadata": {
      "original_file": "Est-Curier_0313.html"
    }
  },
  {
    "title": "Analiștii economici au calculat cantitatea de cafea băută anual per cap de locuitor adult în Moldova",
    "content": "De când populația are acces practic nelimitat la boabele din import, cafeaua a devenit o băutură foarte populară în Moldova. Dacă până la independență cafeaua se considera un lux, chiar și cea solubilă și se găsea destul de rar în comerț, astăzi nu este practic familie, care nu are câte un cafeman printre membri. În prezent cetățenii Republicii Moldova preferă în special cafeaua din boabe.\n\n„Anul 2024 trebuie declarat anul cafelei în Republica Moldova, deoarece moldovenii au depășit consumul mediu global de 140 de cești de cafea anual/per adult”, a declarat Veaceslav Ioniță, expert în politici economice la Institutul pentru Dezvoltare și Inițiative Sociale (IDIS) „Viitorul”, în cadrul emisiunii „Analize economice cu Veaceslav Ioniță”.\n\nAstfel, până în 2005, Moldova importa cafea boabe de cel mult 600 de mii de dolari. Către 2010, importul de cafea boabe ajuns la 1,7 milioane de dolari. Către 2020 – la 8,7 milioane de dolari. În 2023, estimativ, s-a importat cafea boabe de 14,1 milioane de dolari. În 2024, estimativ importul de cafea boabe va fi de circa 15,8 milioane de dolari.\n\nVeaceslav Ioniță susține că Biroul Național de Statistică (BNS) oferă datele privind importul total de cafea (solubilă și boabe), ceai și mirodenii. Astfel, în total, importul de cafea (solubilă și boabe), ceai și mirodenii în 2005 a fost de 4,1 milioane de dolari. În 2010 – de 9,6 milioane de dolari. În 2020 – de 18,6. Până în 2020, cafeaua solubilă, ceaiul și mirodeniile erau cele mai importate. Importul de cafea din boabe abia în 2021 a depășit importul de cafea solubilă, de ceai și mirodenii. În prezent, domină importul de cafea din boabe. În 2023, în total, importul de cafea (solubilă și boabe), ceai și mirodenii este estimat la circa 23 de milioane de dolari. Importul de cafea boabe – de 14 milioane de dolari, iar importul de cafea solubilă, ceai și mirodenii – 9 milioane de dolari.\n\nEconomistul afirmă că în 1995, un adult moldovean consuma anual 3 cești de cafea din boabe. În 2000, din cauza crizei, consumul de cafea din boabe a scăzut la 1,4 cești anual/per adult. În 2005 s-a ajuns 8,8. În 2010 – 15. În 2015 – 35, în 2020 – 90, 2023 – 134, 2024 – estimativ va fi 153 de cești anual/per adult. „Din 2020 se înregistrează o creștere bruscă a consumului de cafea din boabe. Anul 2024 trebuie declarat anul cafelei în Republica Moldova. Consumul mediu global este de 140 de cești de cafea per adult anual. În 2024 noi depășim consumul mediu global. Până la consumul mediu european, care este de două-trei ori mai mare, mai este nevoie de câțiva ani. În momentul aderării noastre la Uniunea Europeană (UE) și consumul nostru de cafea va fi comparabil cu cel al țărilor din UE”, a afirmat economistul.\n\nExpertul declară că moldovenii au cheltuit în 2023, pentru cafea, circa 1,5 miliarde de lei, iar guvernul a colectat aproape 300 de milioane de lei sub formă de impozite.\n\nTotodată, la nivel mondial, cel mai mare consumator de cafea este Olanda, cu 8,3 kg de cafea anual pe cap de locuitor. Urmează Finlanda cu 7,8 kg de cafea anual pe cap de locuitor; Suedia – 7,6; Norvegia – 6,6; Canada – 5,5; Liban – 5,3; Germania – 5,2; Brazilia – 5,1; Qatar – 5; Elveția – 4,8; Italia – 4,7; Estonia – 4,3; Portugalia – 4, SUA – 3,5; Franța – 3,4 kg de cafea anual pe cap de locuitor. Media globală este de 1,3 kg de cafea anual pe cap de locuitor. Moldova 2020 a avut un consum de 0,49 kg de cafea anual pe cap de locuitor, iar în 2023 – 0,75.",
    "metadata": {
      "original_file": "Est-Curier_0256.html"
    }
  },
  {
    "title": "INEDIT. Primul iarmaroc de socializare pentru oamenii dornici de comunicare",
    "content": "Omul este făcut pentru om, omul se cunoaște prin oameni, oglinda omului este un alt om, oamenii au nevoie de oameni. Tehnologiile informaționale sunt bune și de mare ajutor, ele sporesc în mod considerabil eficiența lucrului în diverse domenii, dar tot tehnologiile ne-au îndepărtat unul de altul, ne-au înstrăinat oarecum. Acesta a constituit unul din factorii de bază care au favorizat organizarea primului iarmaroc de socializare în s. Ratuș, com. Drăsliceni, pe data de 24 ianuarie, 2023.\n\nInterviu cu inițiatorii evenimentului: Ecaterina Ursu, profesoară de limbă și literatură română la Gimnaziul din s. Ratuș, și Ion Dabija, activist civic local.\n\n– Cum a apărut ideea acestui iarmaroc și cu ce scop l-ați zămislit?\n\nEcaterina Ursu: În vara anului 2023, mai exact, pe data de 7 iulie, cu ocazia comemorării victimelor celui de-al doilea val de deportări staliniste din Basarabia, am prezentat filmul documentar „Siberia din oase” în casa de cul tură din s. Ratuș. I-am invitat și pe acei oameni din comunitate care mai păstrează în oase amintirile Siberiei. Nu eram siguri de modul în care vor răspunde oamenii și cât de mulți vor veni. Am rămas profund impresionați de nu mărul mare de persoane care au venit la eve niment și atunci ne-am dat seama că oamenii sunt dornici de comunicare, de a se întâlni unii cu alții și de a mai povesti din ale lor. De aici a și pornit ideea unui eveniment de socializare care, ulterior, a evoluat în ideea de a organiza un Iarmaroc de Crăciun cu același scop.\n\nIon Dabija: Ne-am axat pe comunitate. Pe lângă ideea de a crea un eveniment de socializare, am dorit ca oamenii din comuna Drăsliceni să-și facă cunoscute talentele lor, să facă schimb de experiență și să încurajăm producătorii locali. În așa mod, ei au avut po sibilitatea să participe cu lucrările și produsele lor, iar venitul obținut de pe urma vânzărilor să fie o încurajare pentru dezvoltarea de mai departe a activității de producere.\n\n– Ce program ați stabilit pentru eveni mentul despre care ați accentuat că va fi unul „de socializare”?\n\nEcaterina Ursu: Așa s-a întâmplat că pen tru data de 24 decembrie, ansamblul folcloric „Răzășeana” din s. Drăsliceni, conducător artis tic Mihail Onica, și ansamblul de dans folcloric „Cucoara” din s. Ratuș, conducător artistic Ion Chircu, aveau planificat un program artistic. Am cooperat cu dumnealor și am convenit să organizăm evenimentele în aceeași zi. În așa mod, împreună, am reușit să avem un eveni- \n\n ment bogat și am creat amintiri frumoase. Toți cei prezenți la eveniment au rămas profund impresionați și entuziasmați de atmosfera lui.\n\nIon Dabija: Am dorit ca oamenii de toate vârstele să vină să stea de povești, să iasă din spațiul online, să nu se mai aprecieze doar în spațiul virtual, dar să-și poată da o îmbrățișare, să creăm o relație pe viu. O altă așteptare a fost ca oamenii să arate că le pasă de semenii lor, am dorit să scoatem în evidență omenia – ce ne împiedică să fim buni unii cu alții? Există oameni deosebiți și talentați care pleacă la un moment dat și nu mai sunt. Ei trăiesc lângă noi și noi nu-i cunoaștem, și poate niciodată nu le-am fi cunoscut talentele și bogăția lor interioară, dacă nu am fi organizat astfel de evenimente.\n\n– Cu ce impresii ați rămas după târg?\n\nEcaterina Ursu: Am fost impresionați să vedem producători nu doar din comunitate, ci și din satele vecine. Am avut producători de miere, meșteri populari care lucrează cu lemnul, pictori care au venit cu tablouri cu te matică de iarnă, precum și amatori de lucru manual. Am fost fascinată de frumusețea lu crărilor și de măiestria meșterilor. Un lucru care m-a impresionat enorm a fost o doamnă, care s-a sculat la ora 4:00 ca să coacă un cuptor de plăcinte pentru eveniment. Am rămas cu atât mai uimită atunci când am aflat că cuptorul este afară, iar temperaturile sunt destul de joa se pe la timpul acesta.\n\nIon Dabija: De asemenea, am fost impre sionat de fetița noastră, Laura, de 8 ani, care a venit cu semne de carte cu motiv de Crăciun și a stat până la sfârșitul zilei, până când le-a vândut pe toate. În timpul evenimentului, am stat de vorbă cu oamenii și ascultam cu bucu rie mărturiile și impresiile lor.\n\nEcaterina Ursu: Rezultatele evenimentu lui au fost peste așteptările noastre. Mai întâi, prezența a peste 400 de persoane ne-a confir mat, o dată în plus, că oamenii sunt flămânzi de comunicare și de părtășie unii cu alții. Am înțeles că ei au nevoie să iasă din casele lor și să socializeze, să-și împărtășească din bucuriile și nevoile lor. Am văzut, de asemenea, că fiecare din ei are nevoie de cineva care să-l asculte și să-l înțeleagă.\n\nIon Dabija: Ne bucurăm că au aflat și alți producători despre iarmaroc și doresc să vină la următoarea ediție. Am reușit să creăm o platformă de socializare, în care oamenii să afle mai multe lucruri despre cei din comuni tatea în care trăiesc. Nu în ultimul rând, am reușit să promovăm producătorii locali și să-i încurajăm să-și dezvolte producția lor.\n\n– La ce v-a motivat acest eveniment sau care sunt planurile de viitor?\n\nEcaterina Ursu: Desigur că dorim să facem o tradiție din acest iarmaroc – ne-am gândit să-l numim generic „Târgul de Crăciun din sat”. Receptivitatea și reacția oamenilor și dorința lor de a comunica între ei, atmosfera pe care am avut-o la eveniment ne motivează să continuăm să organizăm aceste iarmaroace în fiecare an, și anume cu ocazia Crăciunului.\n\n– Vă mulțumim pentru timpul acordat și pentru deschiderea de a împărtăși cu noi această frumoasă experiență!",
    "metadata": {
      "original_file": "Est-Curier_0041.html"
    }
  },
  {
    "title": "1158 agenți economici vor fi vizitați de Inspecția Muncii în 2025",
    "content": "Inspectoratul de Stat al Muncii a publicat Graficul controalelor planificate pentru anul 2025 \n\n 1158 agenți economici vor fi vizitați de inspectorii muncii pentru verificarea respectării actelor legislative și a altor acte normative în domeniul muncii, securității și sănătății în muncă.\n\nE vorba de Logistic Transauto din Rîșcova, Mewalex din Slobozia Dușca, Premium Ecofruct din Jevreni și ConsCity din Măgdăcești.",
    "metadata": {
      "original_file": "Est-Curier_0411.html"
    }
  },
  {
    "title": "Începe sezonul de vânătoare 2024-2025",
    "content": "V ânătoarea se va desfășura pe terenurile atribuite Asociației Vânătorilor și terenurile împădurite atribuite sau gestionate de Agenția „Moldsilva” și la ea pot participa doar membrii oficiali ai Societății Vânătorilor și Pescarilor din Republica Moldova, posesori de carnete de membru și permise de port-armă.\n\nÎn perioada 17 august – 13 octombrie este deschis sezonul la vânat porumbei. Țintă vor fi porumbelul gulerat și guguștiuc. Vânătoarea va fi permisă în zilele de sâmbătă și duminică, dar și de sărbătorile naționale marcate pe 27 și 31 august. Un vânător prin metoda „la pândă ” poate vâna 15 unități într-o zi. La fel ca și numărul de prepelițe, vânătoarea cărora este permisă în zilele de miercuri, sâmbătă, duminică și de sărbători”, conform Ordinului cu privire la deschiderea sezonului de vânătoare 2024-2025, semnat de președintele SVPRM, Oleg Ciocoi.\n\nApropo, vânătoarea de prepelițe fără câine sau în grup mai mare de trei persoane este interzisă.\n\nÎn Republica Moldova sunt cca 1600 membri activi ai SVPRM",
    "metadata": {
      "original_file": "Est-Curier_0104.html"
    }
  },
  {
    "title": "Mihai COJUSEA: Copii talentați sunt pretutindeni",
    "content": "În cei aproape 10 ani de activitate a filialei Școlii Sportive Raionale Dubăsari din localitatea Doroțcaia, profesorii-antrenori au selectat și educat peste 2000 de copii, juniori și tineri talentați în fotbal . Despre succese și provocări discutăm cu Mihai Cojusea, conducătorul filialei ŞSR Dubăsari și președintele Asociației Raionale de Fotbal Dubăsari.\n\nDoroțcaia și care au fost obiectivele instituției pe care o conduceți?\n\n– Filiala Școlii Sportive Raionale Dubăsari din satul Doroțcaia a fost fondată în 2006 la cererea unui grup de părinți, prin decizia administrației Școlii Sportive Raionale pentru Juniori și Tineret cu sediul în localitatea Pârâta, director Valeriu Carauș, care era pe atunci și profesor-antrenor de fotbal. Copii talentați sunt pretutindeni. Eu selectam copii din gimnaziul Doroțcaia, profesorul-antrenor Sergei Vorobiov învăța copii să joace fotbal la Cocieri, Alexei Grajdan antrena băieții din satul Pârâta. Puțin mai târziu s-a deschis o secție de fotbal în Coșnița, antrenor fiind Vladimir Diordița. Tot pe atunci la Cocieri Alexandru Tanasev și fiul lui, Anatol Tanasev, practicau și promovau proba de canotaj, la filiala Școlii din satul Oxentea, profesorul Ion Leca învață copii să joace șah și dame. Tot acolo Mihai Urâtu învață tinerii secretele handbalului. Apropo, din 2015 sub conducerea profesorului Valeriu Leca în Oxentea activează secția de fotbal. Apoi pe parcursul anilor s-au creat condiții de a deschide filiale sportive în Holercani, unde antrenorul-profesor Sergiu Porubin a organizat o secție de fotbal. În satul Molovata sub conducerea antrenorului Alexei Morarenco s-a deschis o secție de tenis de masă, iar în satul vecin Molovata Nouă, profesorul-antrenor Mihai Iavița învață tinerii să joace volei.\n\n– Filiala Școlii Sportive Raionale Dubăsari cu sediul la Doroțcaia, cunosc eu, e susținută de administrația Consiliului Raional Dubăsari. Și de cine încă?\n\n– Adevărat. Vreau să subliniez că administrația raionului Dubăsari, a susținut mereu activitățile acestei filiale. Un mare ajutor îl avem și din partea Federației Moldovenești de fotbal, care ne-a alocat echipament și mingi pentru echipa de copii «Șoimul», participantă la Turneile Naționale și Internaționale de fotbal. Desigur suntem susținuți și ajutați și de Primăria satului Doroțcaia și unii agenți economici din localitate.\n\n– La ce Turnee Naționale și Internaționale de fotbal au participat echipele de copii din Doroțcaia?\n\n– Tradițional în fiecare an, în luna mai, pe stadionul sătesc din localitatea Doroțcaia se organizează Turneul de fotbal în memoria lui Dumitru Cojusea, campion național printre juniori și fost jucător în selecționatele naționale de juniori, Victor Semionov și Victor Nicolaev, foști membri ai echipei de fotbal din Doroțcaia. La Coșnița, la inițiativa lui Vladimir Diordița se desfășoară Turneul de juniori la mini-fotbal dedicat lui Boris Dovgani, combatantul care pe 31 august 1992 a decedat luptând pentru apărarea Independenței și Integrității Republicii Moldova. În perioada 14-18 ianuarie 2012 echipa de copii «Șoimul» din satul Doroțcaia, delegată de Federația Moldovenească de Fotbal, a participat la Turneul Internațional între copii «Mingea de piele» din orașul Sankt Petersburg, Rusia, unde a obținut două victorii în meciurile cu echipele «ȘRO Nr.51», Rusia (11:4) și «ȘF Letonia» (13:2), plasându-se pe locul 9 din cele 12 echipe participante. Copii au vizitat muzeele orașului, întorcându-se acasă cu o mulțime de impresii. În anul 2012 echipa Liceului Teoretic din Doroțcaia, participând în etapa finală a Turneului «Cupa Guvernului Republicii Moldova», a ocupat locul V, iar în anul 2013 echipa de juniori din Doroțcaia, participând la Turneul Internațional de fotbal, desfășurat în orașul Soroca, a devenit deținătoarea trofeului principal, ocupând primul loc dintre cele 14 echipe-participante din Ucraina, România și Republica Moldova.\n\n– Am aflat că în anul curent la Doroțcaia se va construi un mini-teren de fotbal cu covor artificial?\n\n– Da planificăm așa ceva. Așteptăm Hotărârea Consiliului local ca în aprilie-mai să pornim lucrările de construcție. Sperăm mult la ajutorul și susținerea agenților economici din raion, precum și al Consiliului raional Dubăsari. Federația Moldovenească de Fotbal, conform programului FMF «Toți împreună», ne va ajuta la instalarea mini-terenului cu covor artificial (33×18 m) și a porților de fotbal. Acest mini-teren va fi folosit și de copii din sat, precum și de veterani care v-or juca pe el fotbal.\n\n– În tinerețe eu am jucat fotbal în echipa din orașul Grigoriopol, cu care participam la Campionatul raional de fotbal. În afară de fotbal practicam sambo și judo.\n\n– Fiul Dvs. Mihai Cojusea e cunoscut tot ca un bun sportiv…\n\n– Da, Mihai a evoluat în echipele de fotbal «Constructorul», Chișinău, «Agro», Stăuceni, «Unisport-Auto», Chișinău, «Gagauzia», Comrat. A jucat și futzal și fotbal de plajă în selecționata Moldovei. Actualmente apără culorile echipei FC «Codru», Călărași.\n\n– O da, Mihăiță foarte mult iubește fotbalul. Actualmente el se antrebează la Școala de fotbal pentru copii și juniori de la baza FC «Zimbru». Сând vine cu tatăl pe la Doroțcaia merge cu mine să se antreneze și să joace fotabal cu băieţii din localitate. E un copil sârguincios și îi place să marcheze goluri.\n\n– La calitate de președinte al Asociației Raionale de Fotbal Dubăsari, ne puteți spune când vor începe competițiile de fotbal din cadrul Campionatului raional 2016 și câte echipe vor juca?\n\n– Competițiile vor demara în luna mai. Până atunci Asociația Raională de Fotbal cu susținerea administraților publice locale și a sponsorilor urmează să aprobe Programul de lucru pentru noul campionat de fotbal cu participarea a cel puțin 10 echipe de fotbal. Potențial uman avem. În satele Molovata, Holercani, Doroțcaia, Coșnița, Pârâta, Oxentea, Corjova, Cocieri, Ustia și altele sunt mulți tineri care iubesc să joace fotbal. Ne-am programat să inspectăm calitatea terenurilor de fotbal din localitățile raionului și să aprobăm membrii Comitetului executiv, arbitrii și comisia de disciplină a ARF Dubăsari.",
    "metadata": {
      "original_file": "Est-Curier_0387.html"
    }
  },
  {
    "title": "Femida are ochii legați, dar executori intransigenți...",
    "content": "Dintre miile de specializări, profesii, Lilia Scorici (în fotografie) a ales-o pe cea de executor judecătoresc și o practică mai bine de 15 ani. E o profesionistă pe care mulți o apreciază și puțini ar vrea sa ajungă în vizorul ei. Recent, implicarea în proiectul de caritate “Adoptă un bătrân” a fost apreciată cu diploma de onoare pentru aportul considerabil adus în procesul de implementare a proiectului.\n\n– Prin ce v-a atras specialitatea aceasta?\n\n– Domeniul în care activez este bazat pe corectitudine, imparțialitate, obiectivitate, legalitate, care fac un act de justiție înțeles și legal pentru toate părțile. Cea mai importantă lecţie, pe care am învăţat-o, a fost să fiu o persoană corectă, diplomată, obiectiva,.\n\nProfesia nu presupune duritate, ci perseverență, inteligență, profesionalism, corectitudine, abilități de comunicare și multă răbdare. Obișnuiesc să fiu directă şi să-mi ţin întotdeauna cuvântul, să-mi asum deciziile, oricât de dificile ar părea şi să fiu un exemplu pentru copiii mei și familia mea.\n\n– De ce executorii judecătorești sunt tratați cu reticență de cetățeni?\n\n– Da, profesia dată presupune mai multe reacții ostile, mai ales din partea debitorilor. Ei sunt cei mai nemulțumiți pentru că sunt impuși să achite datoriile.\n\nCu toate că debitorii cunosc cu certitudine că urmează să achite datoria, în cele mai multe cazuri neglijează intenționat acest fapt. Prin diverse metode impiedică executarea hotărârii, deși, onorând obligațiunile, devin liberi. Noi îi ajutăm pe oameni să se simtă liberi.\n\n– Sunteți ca un mediator între două părți aflate în conflict, unuia îi ”ajutați să se simtă liber”, celălalt de ce avantaj beneficiază?\n\n– Capătă încrederea în eficiența justiției. E vorba de creditorii care își pot recupera datoriile și/ sau /pensia alimentară, despăgubirile, pentru a-și putea întreține copiii, suporta cheltuielile cotidiene.\n\nO mare parte a incasarilor se referă la achitarea pensiei alimentare. Circa 600 de copii primesc pensia alimentară, poate nu în toate cazurile cu regularitate, dar muncim mult ca debitorii să-și onoreze datoriile, mai ales față de copii. În aceste cazuri creditorii, când primesc sumele pecuniare, sunt foarte satisfăcuți și consideră că, totuși, există justiție. Doar actul final în justiție este executarea acestuia. Sunt mulți creditori, care au adresat scrisori de mulțumire prin intermediul Ministerului Justiției pentru lucrul depus de către executori.\n\n– Care sunt cele mai multe dosare aflate în gestiunea biroului pe care-l reprezentați?\n\n– Cele ce se referă la incasările în folosul statului: amenzile, taxele de stat etc. Agenții constatatori emit decizii ce vizează persoanele care încălcă legislația în vigoare și ulterior sunt expediate spre executare pentru executarea silită.\n\n– Căți bani au fost întorși la buget în 2017?\n\n– Conform raportului statistic pe perioada anului 2017 au fost restituita suma de 499 mii lei în buget. Pe celelalte documente executorii se muncește în continuare.\n\n– Se zice că aveți o profesie bănoasă\n\n– Se zice, dar remunerarea nu corespunde muncii depuse. Este un serviciu ce te epuizează moral și fizic din motiv că urmează să intri în esența lucrurilor din fiecare familie și în fiecare situație. Trebuie să fim imparțiali, dar nu putem face abstracție de starea cetățenilor cu care lucrăm. Astfel că trăim zilnic cu emoțiile, mai ales negative, ale beneficiarilor.\n\n– Reușiți să salvați mediul familial de amprenta profesiei, considerată până nu demult una specifică bărbaților?\n\n– Femeile au reușit să se afirme și în acest domeniu. Suntem mai polivalente. Zilnic, răsfoind dosare, alergând după debitori, dure, severe, calme, zâmbind mai rar, părem uneori insensibile, dar e doar o aparență. Încerc să nu aduc emoțiile de la servici acasa, dar oricum, numai familiarii cunosc cât de mult ne afectează emoțional această meserie.",
    "metadata": {
      "original_file": "Est-Curier_0368.html"
    }
  },
  {
    "title": "161,9 mii persoane au nevoie de ajutor și susținere",
    "content": "Ziua de 3 decembrie este declarată Ziua persoanelor cu dizabilități pentru a ne face mai atenți la problemele semenilor noștri și a-i ajuta să depășească inconveniențele și să transforme dizabilitatea într-o abilitate. Modalități sunt mai multe, dar pentru început contează informarea. \n\n\n\nLa 1 ianuarie 2024, conform datelor Casei Naționale de Asigurări Sociale, numărul persoanelor recunoscute cu dizabilităţi în Republica Moldova a constituit 161,9 mii persoane, inclusiv 11,4 mii copii cu vârsta de 0-17 ani. Persoanele cu dizabilităţi au reprezentat 6,7% din populaţia cu reședință obișnuită, iar copiii cu dizabilităţi au constituit 2,2% din numărul total al copiilor (de până la 18 ani) cu reședință obișnuită din Republica Moldova. (Figura 1 ) .\n\nFiecare a doua persoană cu dizabilitate s-a încadrat în categoria celor cu dizabilitate accentuată\n\nDistribuția pe grade a persoanelor cu dizabilități denotă o preponderență a persoanelor cu dizabilitate accentuată – 55,2%, ponderea celor cu dizabilitate medie constituind – 28,4%, iar a celor cu dizabilitate severă – 16,3%.\n\nMajoritatea persoanelor recunoscute cu dizabilități sunt de vârsta 30-45 ani\n\nDin totalul persoanelor cu dizabilități, circa 61,0 mii persoane (37,7%) aveau vârsta de 30-45 ani, 51,7 mii persoane (31,9%) – vârsta de 55-64 ani, 28,5 mii persoane (17,6%) aveau 65 și peste ani, 11,1 mii persoane (6,9%) – de 16-29 ani și 9,5 mii persoane (5,9%) – cu vârsta de 0-15 ani.\n\nCetățenii din mediul rural și bărbații predomină în rândul persoanelor recunoscute cu dizabilități\n\nLa 1 ianuarie 2024, în structura persoanelor cu dizabilităţi, ponderea bărbaților a constituit 52,4% . Ponderea bărbaților cu dizabilități în numărul total al bărbaților a fost mai mare cu 1,6 p.p, față de ponderea femeilor cu dizabilități în numărul total de femei.\n\nCauzele principale care au determinat dizabilitatea primară au fost tumorile (17,4%), bolile aparatului circulator (16,7%) și bolile sistemului osteo–articular, ale muşchilor şi ţesutului conjunctiv (14,3%). În mediul urban, predominante au fost tumorile (20,0%), iar în mediul rural, bolile aparatului circulator (16,2%) .\n\n6,7 % din numărul total al populației cu reședință obișnuită, au constituit persoanele cu dizabilități care au beneficiat de prestații sociale . În profil regional, predomină regiunea UTA Găgăuzia cu 8,7% și regiunea Centru (7,9%). Totodată, cea mai mare pondere se atestă în raionul Șoldănești (17,3%), Telenești (10,6%) și în raionul Edineț (9,8%) .\n\nCuantumul minim al pensiei de dizabilitate nu acoperă minimul de existență \n\n\n\nCuantumul minim al pensiei de dizabilitate severă, de la 1 aprilie 2024 a constituit 2083,4 lei, cuantumul minim al pensiei de dizabilitate accentuată – 1944,5 lei și al pensiei de dizabilitate medie – 1388,9 lei. Respectiv, acesta a acoperit într-o proporție mai mică valoarea minimului de existență: 72,4% în cazul pensiei minime de dizabilitate severă, 67,6% în cazul pensiei minime de dizabilitate accentuată și 48,3% pentru pensia minimă de dizabilitate medie.\n\nAlocaţii sociale de stat mai mari pentru copiii cu dizabilităţi severe şi persoanele cu dizabilităţi severe din copilărie\n\nLa 1 ianuarie 2024, mărimea medie a alocaţiei sociale de stat a constituit 1509,2 lei, fiind în creştere de 2,7 ori faţă de 1 ianuarie 2020. Mărimea medie a alocaţiei a fost mai mare la copiii cu dizabilităţi severe în vârstă de până la 18 ani (1956,8 lei) şi persoanele cu dizabilităţi severe din copilărie (1906,6 lei).\n\nPersoanele cu dizabilitate severă au beneficiat și de alocaţie pentru îngrijire, însoțire și supraveghere . De această alocaţie au beneficiat circa 13,2 mii de persoane cu dizabilităţi, comparativ cu 12,7 mii persoane în anul precedent. Mărimea medie a acestei alocații a constituit 2090,4 lei.\n\nPersoanele cu dizabilităţi de război au beneficiat de alocaţii lunare de stat. Numărul acestor beneficiari a constituit 2,4 mii persoane cu dizabilităţi. Mărimea medie a acestor alocații a constituit 1465,3 lei.",
    "metadata": {
      "original_file": "Est-Curier_0446.html"
    }
  },
  {
    "title": "„Fantezia mâinilor” Lidiei Cioban a trecut Prutul",
    "content": "Meșterița populară Lidia Cioban din comuna Hârtopul Mare, r. Criuleni, a reușit de curând să-și expună lucrările la Umbrărești, jud. Galați. Expoziția în cadrul căreia s-a remarcat, a fost consacrată memoriei poetului Mihai Eminescu, în săptămâna eminesciană.\n\nDupă cum ne-a relatat chiar Lidia Cioban, în cadrul acțiunilor de comemorare, la Umbrărești, la intrarea în Gara de tren, a fost instalat și sfințit al treilea monument din această localitate, monumentul lui Mihai Eminescu.\n\n„Evenimentul Cultural întitulat ,,Eminesciana”, s-a desfășurat în Mica Cetate Culturală a României, Umbrăreștiul Tecucilor. Este o localitate ctitorită pe vremuri de Sfântul Ștefan cel Mare. Aici am avut ocazia de a expune meșteșugăritul popular autentic. Am fost primită cu multă căldură și apreciată pentru munca mea cu mare sinceritate. Expoziția a avut scopul de a promova valorile meșteșugărești, naționale și culturale, peste Prut, dar și de a exprima Omagiu pentru Eminescu. La sfârșitul vernisajului am încins cu toții Hora Unirii. „Eminesciana” a avut scopul, de a promova cultura românească de pretutindeni, creația poetului român Eminescu. În perioada zilelor eminesciene, am avut parte și de excursii cu vizitarea Mănăstirii Vladimirești, muzeelor, bisericilor, instituțiilor publice, școlilor etc.” – povestește Lidia Cioban.\n\nLidia Cioban este membră a Filialei Criuleni a Uniunii Meșterilor Populari din Republica Moldova, iar anul trecut, în septembrie 2023, în zilele dedicate Limbii Române, a vernisat prima sa expoziție personală, la Criuleni, cu același generic sugestiv – „Fantezia mâinilor”.",
    "metadata": {
      "original_file": "Est-Curier_0016.html"
    }
  },
  {
    "title": "Asfalt în loc de prundiș pe două drumuri regionale din r. Criuleni și Dubăsari",
    "content": "Administrația de Stat a drumurilor a anunţat licitaţii pentru reabilitarea a 12 drumuri regionale din Moldova care mai au carosabil doar din pietriş. În lista respectivă se regăsesc și sectoare din raioanele Criuleni și Dubăsari pentru care se dorește o proiectare nouă, cu terasament, declivităţi corecte, scurgeri pluviale funcționale şi elemente de siguranţă rutieră.\n\nE vorba de l ucrări de reparație a îmbrăcămintei rutiere a drumului G68 R20 – Orhei – Susleni – Ustia – Criuleni km 25,30-26,37, amplasat teritorial în raionul Dubăsari . Conform caietului de sarcini publicat pe achiziții md pentru cele 18 criterii de executare a lucrărilor pe o porțiune de 1248 metri lineari se planifică un deviz inițial de 4 775 700 lei.\n\nL ucrările de reparație a îmbrăcămintei rutiere a drumului G72 R6 – Brănești – Criuleni km 12,27-15,30, amplasat teritorial în raionul Criuleni pe o porțiune de 3030 metri lineari ar putea costa până la 13 248 300 MDL .\n\nÎntreprinderile interesate de executarea acestor lucrări mai au la dispoziție zece zile pentru prezentarea ofertelor. Prețul cel mai mic este criteriul principal de selectare a prestatorului de servicii, ca din economii să poată fi asanate și alte porțiuni de drumuri regionale.",
    "metadata": {
      "original_file": "Est-Curier_0503.html"
    }
  },
  {
    "title": "(Foto) Pădure de salcâm în locul vechii gunoiști, plantată la Onițcani",
    "content": "Sâmbătă, 22 octombrie, AO ”Hai Moldova” a organizat plantarea unei păduri de salcâm pe locul de la marginea satului Onițcani, r. Criuleni, unde mai mulți ani sătenii, cu acordul autorităților locale, aduceau și stocau gunoiul menajer.\n\nÎntr-un comunicat de presă difuzat de organizație, se menționează că la plantare au participat aproximativ, 150 de voluntari, care au sădit 2200 puieți de salcâm… Cu alți cca 100 de arțari și 100 arbuștit a fost completată toloaca din jurul unui teren de joacă pentru copii, aflat în sat.\n\n”Pe parcursul evenimentului au fost colectați de către voluntari 30 de saci cu deșeuri. Amintim că în perioada anilor 2020-2021, A. O. Hai Moldova a implementat proiectul Școala ECO, care s-a desfășurat în 10 localități, inclusiv în s. Onițcani. Ne bucurăm că putem continua inițiativele frumoase și să le facem durabile! Pădurea plantată la Onițcani va fi extinsă și în sezonul de plantare din primăvara 2023. Acțiunea este parte din campania națională Million Trees Moldova, realizată de A. O. ”Hai Moldova. Suntem deosebit de bucuroși când reușim să unim toată societatea pentru un scop comun – să plantăm, să îngrijim și să creștem păduri în Moldova. Mulțumim tuturor celor implicați pentru muncă, implicare și dedicație. Efortul dvs. este o investiție într-un mediu mai curat și mai sănătos pentru toată lumea! ” – informează Nadejda Cebotari, președinta A. O. ”Hai Moldova”.\n\nAcțiunea de plantare a fost realizată în colaborare cu APL Onițcani, Ocolul Silvic \n\n Criuleni, Inspecția pentru Protecția Mediului Criuleni, cu suportul Companiei Coca-Cola și Fundației Coca-Cola.",
    "metadata": {
      "original_file": "Est-Curier_0153.html"
    }
  },
  {
    "title": "Ucrainenii au terminat semănatul și au început secerișul",
    "content": "Intensificarea luptelor dintre Rusia şi Ucraina, inclusiv distrugerea barajului hidroelectric de la Nova Kahovka și nesiguranța continuării livrărilor de cereale ucrainene prin porturile de la Marea Neagră,se răsfrânge asupra prețurilor la cereale de la Bursa din Chicago.\n\nDupă ce acestea au atins cel mai redus nivel din ultimele 30 de luni la 6 iunie 2023 cotaţiile futures la grâu au crescut cu aproape 3%. Cotaţia porumbului a crescut cu peste 1%.\n\nProducţia de cereale a Ucrainei în acest an ar urma să scadă cu aproximativ opt milioane de tone, de la 53 milioane de tone în 2022 la 45 mnl în anul curent.\n\nCătre 16 iunie, suprafaţa totală însămânţată cu cerealiere de primăvară în Ucraina includea 271.100 hectare de grâu, 810.000 hectare de orz, 138.500 hectare de mazăre, 146.200 hectare de ovăz, patru milioane hectare de porumb şi alte cereale.\n\nÎn pofida operațiunilor militare din preajmă, fermierii din regiunea Odesa, au început deja ”Secerișul 2023” cu treieratul orzului.",
    "metadata": {
      "original_file": "Est-Curier_0295.html"
    }
  },
  {
    "title": "FOTO// „Vivat Cultura” - un prilej de a dărui flori și recunoștință la Criuleni",
    "content": "Sâmbătă, 25 ianuarie 2025 a fost un nou prilej pentru lucrătorii culturii din r. Criuleni să se întâlnească și să celebreze reușitele obținute în anul precedent ca să traseze proiecte noi și pentru 2025. Meșterii artizanali, interpreții, muzeografii, coregrafii au avut ce-și spune și aprecia. Cu detalii vom reveni.",
    "metadata": {
      "original_file": "Est-Curier_0000.html"
    }
  },
  {
    "title": "Expert: statul are obligația să prevină violența împotriva femeilor",
    "content": "25 noiembrie este Ziua internațională pentru eliminarea violenței împotriva femeilor, și ziua în care debutează campania națională „16 zile de activism împotriva violenței în bază de gen”.\n\nLa 21 noiembrie, la Criuleni, a avut loc masă rotundă „Răspunsul Platformelor de dialog pentru accesul la justiție a grupurilor vulnerabile și marginalizate”, la care s-a discutat accesul la justiție al victimelor violenței în familie.\n\nPlatforma a fost organizată de către Centrul de Drept al Femeilor (CDF), iar Angelina Zaporojan-Pîrgari, directoarea executivă a CDF, a moderat discuția împreună cu Igor Dolea, director IRP, ex-judecător constituțional, și Vitalie Frecăuțeanu, manager de proiect în cadrul PNUD Moldova. Au participat reprezentanți ai organizațiilor obștești și instituțiilor de drept, ai autorităților locale, structurii de asistență socială și instanțelor judiciare din raioanele Criuleni și Dubăsari.\n\nDiscuțiile s-au axat pe câteva dintre obligațiile statului, una dintre care este obligația autorităților de a preveni violența împotriva femeilor. Igor Dolea a atras atenția asupra faptului că noțiunea de „femicid” se discută între juriști din două poziții: că femicidul se conține în infracțiuni comise pe motiv de prejudecată, sau femicidul trebuie să fie separat. „Poziția ambelor părți este tolerată. Autoritățile sunt obligate să asigure accesul victimelor la orice autoritate, inclusiv la cea judiciară. Legislația are scop și să prevină infracțiunile, prin modificarea legilor, prin felul cum este reabilitată victima, iar comitetul de miniștri ai Consiliului Europei ține la control aspectele acestea și periodic raportăm ce am făcut. Printre măsurile întreprinse este și instruirea procurorilor, judecătorilor, avocaților în vederea asistării victimelor violenței, iar aceste lucruri se fac pentru ridicarea standardelor anchetei. Un exemplu: la Curtea Constituțională în 2018, a venit o sesizare. O victimă a torturii a cerut procurorului să facă cunoștință cu dosarul său. Procurorul, din orgoliu, a respins, din păcate, solicitarea de acces la dosar. După aceea, Curtea Constituțională a dat o hotărâre, prin care au spus că oricare victime ale torturii trebuie să aibă acces la materialele dosarului. Din anul trecut s-a modificat legislația, și de acum toate victimele a tuturor infracțiunilor au acces la materialele dosarelor lor. S-ar părea că e un mărunțiș, dar acest mărunțiș contribuie inclusiv la faptul că femeile victime ale violenței au acces la materialele dosarului”- spunea Igor Dolea.\n\nAngelina Zaporojan-Pîrgari, directoare executivă a Centrului de Drept al Femeilor, a informat că noțiunea de „femicid” a fost introdusă în legislația penală după decesul tinerei însărcinate răpite și violate, apoi ucise de către un ex-polițist, după care a pus în discuție și problema impactului financiar al implicării sau nepăsării statului față de fenomenul violenței.\n\n„Potrivit unui studiu din anul 2016, prevenirea unui caz de violență domestică costă 60 de mii de lei, iar înlăturarea consecințelor unui act/acțiune de violență costă 600 de mii de lei. Cu cât mai mult ne implicăm, cu atât mai mic e impactul. Unde nu se intervine, se luptă cu consecințele. În anul 2022, din 86 de cazuri de violență în familie, în 40 de cazuri victima a decedat (24 de femei și 16 bărbați). Caracterul vătămărilor: 46 de victime vătămate grav, în 45 de cazuri victimă a fost o femeie, iar agresorul un bărbat, în 41 de cazuri agresor a fost o femeie și victimă a fost bărbat sau violența s-a produs între părinți-copii, frați. Cea mai tânără victimă a violenței în familie, în 2022, a fost o fetiță de 4 luni (a fost aruncată pe fereastră de tatăl ei), iar cea mai în vârstă – 82 de ani. Din cele 86 de victime, 25 aveau studii gimnaziale, 37 – studii medii, 8 erau copii. Doar una din 10 victime era încadrată în câmpul muncii, ceilalți sunt zilieri/ziliere sau șomeri/șomere” – spunea Angelina Zaporojan-Pîrgari.\n\nCu referire la profilul agresorilor, conform statisticilor prezentate de CDF, deja în anul 2023, cei 69 de agresori înregistrați au avut de la 28 la 80 de ani, de regulă locuiesc în aceeași localitate cu victima (în 61 de cazuri), trei din ei aveau studii superioare, în rest, studii gimnaziale, primare sau fără studii, 40 din ei suferă de vicii (37 – dependenți de alcool, 3 – dependenți de alcool și droguri). 27 de agresori au avut antecedente penale, inclusiv 9 au fost anterior judecați pentru violență în familie. Obiectele cu care au operat agresorii: cuțitul (32), obiecte ascuțite (8) obiecte dure (8), armă de foc (4), alte obiecte (22).\n\nÎn anul 2023, 21 de femei au fost ucise de membrii familiei sau de partenerii intimi.\n\nMaria Zugravu, președinta CJS „Echitate” a pus în discuție activitatea Centrului de Justiție Familială, deschis anul trecut în R. Moldova și felul în care centrele de plasament temporar sau de zi ajută la izolarea victimei de agresor, sau dacă numărul acestora este suficient pentru R. Moldova.\n\nExperții prezenți la masa rotundă au remarcat că statul trebuie să acorde suficientă finanțare pentru centrele deja existente (sunt 9 la număr, situate regional), care pot oferi suportul necesar organelor de drept atunci când au nevoie să plaseze o persoană pe o perioadă de timp, ca să fie în siguranță până se rezolvă cazul pe cale judiciară.\n\nVitalie Frecăuțeanu, reprezentant UNDP: „Moldova dispune de 9 centre pentru asistența victimelor violenței: Cahul, Căușeni, Comrat, Ungheni, Drochia, Tiraspol, înființate cu ajutorul UNDP. Mai sunt și alte trei centre. Guvernele, de prin 2005-2007, cu implementarea legii nr. 45, au făcut schimbări mari, dacă comparăm cu 10-15 ani în urmă. Acum statul este semnatar al Convenției de la Istanbul, avem o politică coerentă. Statul este în dilemă: pe deoparte statul are lipsă de 75 de locuri în asemenea centre (vreo 5 centre pentru 15 persoane în medie), un centru se face cam cu 250 mii de dolari în clădire deja existentă și dotare minimă necesară, pregătirea specialiștilor. Pe de altă parte, cele existente nu sunt solicitate. Vara, când lucrurile-s mai calme, persoanele din zonele rurale mai au de lucru, centrele nu sunt solicitate, toamna apare tulburelul și problemele, și centrele se umplu. Acum Guvernul caută bani ca să acopere cele 75 de locuri, s-ar putea să fie astfel de centre la Peresecina, pentru Orhei, Rîbnița și Șoldănești, altele două sunt luate în vizor. Pentru Criuleni e aproape cel de la Anenii Noi. Un loc pentru victimă se face la 10 mii populație, conform standardelor internaționale. Aceleași standarde dictează că la 50 mii de locuitori trebuie să fie un loc într-un centru de zi pentru victimele violenței domestice. Poate că trebuie să ne unim eforturile și să cerem autorităților să facă un centru de zi? Poate nu toate victimele au nevoie de plasament permanent?” – spunea Frecăuțeanu.\n\nCentrul de Drept al Femeilor oferă gratuit servicii de asistență și protecție femeilor victime ale violenței în familie și se implică în procesul de ajustare a legislației la standardele europene , pledând pentru recunoașterea, respectarea și apărarea drepturilor femeilor.\n\nLinia verde pentru femeile care au nevoie de consiliere juridică (apel gratuit): 0800 80000.",
    "metadata": {
      "original_file": "Est-Curier_0450.html"
    }
  },
  {
    "title": "La Drăsliceni lipsește încă serviciul de colectare a deșeurilor de la locuitori, dar se caută soluții pentru cele reciclabile",
    "content": "Consiliul comunal Drăsliceni, întrunit la 25 noiembrie, a amânat pentru altă ședință examinarea proiectului deciziei ”Cu privire la aprobarea tarifelor pentru serviciile publice de salubrizare, întreținere și evacuare a deșeurilor menajere”.\n\nPetru Buzu, primarul comunei, a informat consiliul că la primărie a parvenit o ofertă de la un operator economic ce propune tarifele pentru evacuarea gunoiului, dar că ea nu poate fi acceptată pentru că nu oferă și soluții pentru întreținerea gunoiștii, salubrizarea terenurilor adiacente gunoiștii și nu conține informații despre cine vor fi părțile pe contractele de prestare a serviciilor. În plus, explica primarul, compania nu va putea încheia contracte cu cetățenii, atâta timp cât nu a participat la o licitație publică anunțată de primărie. La ședința următoare a consiliului, care este anunțată pe data de 12 decembrie, s-ar putea să se discute taxele pentru serviciul public de evacuare a deșeurilor, iar după aceea să fie anunțată licitație, anunțate cerințele în caietul de sarcici, etc. Ofertele companiilor de salubrizare nu vor trebui să depășească mărimea taxelor votate de către consilieri, spunea primarul.\n\nÎn aceeași ședință, consiliul a votat pentru alocarea a 36 mii de lei pentru ca actuala gunoiște să fie adusă în ordine în prag de iarnă, pentru a evita extinderea acesteia pe terenul adiacent și spre iaz.\n\nLa ședință a venit și Liza Tentiuc-Nichita, locuitoare a comunei, care i-a informat pe consilieri, încă o dată, despre proiectul ”Instigare la democrație” la care a aplicat cu un grup mic de inițiativă. Proiectul constă în suplinirea numărului de tomberoane pentru deșeurile reciclabile, care trebuie instalate în toate localitățile comunei pe lângă cele deja instalate de către primărie. La moment în comună sunt 16 astfel de recipiente, iar numărul lor ar urma să fie suplinit cu încă 12, dacă se implică mai multă lume. Liza Tentiuc a informat consilierii că este o cerință a donatorului, ca și locuitorii să adune o parte din bani, din propriile donații, dar a solicitat și contribuția consiliului. ”Vrem să procurăm încă 12 tomberoane: 3 din suma grantului, 6 – din sursele primăriei, și altele trei – din donațiile comunității. În total avem nevoie de cca 56 de mii de lei. Vom instala 4 la Drăsliceni, 4 la Ratuș și câte două la Logănești și Logăneștii Noi. Ar fi bine mai multe. Deja două persoane s-au oferit să procure câte un tomberon, este minunat!” – spunea Tentiuc.\n\n”Noi suntem pentru, susținem inițiativa, dar avem nevoie și de educație. Cunoașteți, în fața primăriei vechi, cum stau containerele pentru reciclabile. Acolo e proprietate privată acum. Din păcate, lângă ele oamenii adună nu doar deșeuri reciclabile, dar tot ce au prin curți. Dăunăzi am fost chemat să văd cum a adus cineva alături 30 de scârte de curpeni de roșii, saci cu hârtie. Oamenii nu citesc că e pentru plastic, dar cară tot ce au. Și iată că eu trimit în toată ziua paznicul să adune de pe lângă tomberon. Dar nici o companie care vine să-ți ridice sticla, pelicula, plasticul n-o să ia celălalt gunoi ” – spunea Petru Buzu. Primarul consideră, că educația e necesară, inclusiv din grădiniță trebuie să i se ofere copilului soluții ce să facă cu hârtia de la bomboana pe care a mâncat-o. Petru Buzu a mai propus ca pe problema ordinii în localitate să se mai discute cu oamenii la o adunare generală.\n\nConsilierii nu s-au arătat tare entuziasmați de perspectiva întrunirii cu cetățenii, dar, totuși, unul din ei a strecurat neîncrezător: ”Nici o problemă! Cum putem să fim noi împotrivă?”\n\nCetățenii din com. Drăsliceni nu sunt o excepție când vine vorba de ordonarea deșeurilor, colectarea selectivă. Dar la Drăsliceni mai este și problema că întreprinderea locativ-comunală de mai multă vreme a rămas fără administrator. Unul temporar numit de primar a renunțat la funcție, iar acum autoritatea publică locală a anunțat concurs de angajare a unui administrator/administratoare și speră că până la 9 decembrie, cât e termenul limită de depunere a actelor, să se găsească candidați de a ocupa această funcție. În comună deșeurile nu se evacuează centralizat din 4 martie 2022, după ce un angajat al primăriei a încercat să se implice cu tractorul personal, doar că din 850 de gospodării, doar vreo 200 au acceptat să-i achite pentru servicii. Scumpirea motorinei a lăsat cetățenii pe cont propriu în această problemă.\n\nÎn aprilie 2022, primăria Drăsliceni a scos la licitație serviciul public de evacuare a deșeurilor menajere, dar că nu a mai venit nimeni să-l revendice.",
    "metadata": {
      "original_file": "Est-Curier_0145.html"
    }
  },
  {
    "title": "Târgul prisăcarilor va fi de ziua lor, la 19 august. Aici - locul și programul",
    "content": "La 19 august, sâmbătă, de Ziua Națională a Apicultorului, îmblânzitorii de albini și producătorii de miere și produse apicole își vor celebra munca și rolul în economia națională printr-un festival și un târg, organizat în scuarul Catedralei Mitropolitane „Nașterea Domnului” din Chișinău. Organizatorii evenimentrului sunt două asociații care întrunesc apicultori și exportatori ai produselor apicole.\n\nFestivalul va începe la ora 12.00, iar participarea și-au anunțat-o circa 30 de apicultori din toate regiunile Republicii Moldova, care vor propune pentru degustare și pentru comercializare mai multe tipuri de miere, miere de căpăceală, dar și produse apicole derivate.\n\nÎn premieră, în cadrul evenimentului vor fi prezentați stupii termosolari, care reprezintă o tehnologie inovatoare în domeniul apicol. În prezent, în Republica Moldova activează peste 6500 de apicultori care gestionează circa 260 de mii de familii de albine. Cele mai cunoscute tipuri de miere produse în Moldova sunt mierea polifloră, mierea de tei, mierea de salcâm, se mai produce miere de rapiță, miere de floarea soarelui, miere de levănțică, miere de hrișcă, miere de salvie sau miere de coriandru.\n\n„Surpriza evenimentului din acest an este selectarea și oferirea a 3 stupi termosolari pentru femeile antreprenoare din domeniul apiculturii, cât și desfășurarea unei instruiri de prezentare a stupilor termosolari, o invenție cehă care a revoluționat domeniul apiculturii și anume tratarea albinelor împotriva acarianului varroa.”, a precizat Ion Maxim, Director Executiv al Asociației Naționale a Apicultorilor din RM.\n\nTârgul va fi deschis între orele 08:00 și 20:00. Între orele 11:30 și 14:30 va avea loc și un program artistic.\n\nPotrivit datelor statistice, Moldova produce anual cca 5,5-6,5 mii tone de miere și exportă în jur de 3500 de tone de miere anual. Preponderent, mierea se vinde angro, neambalată și ajunge în țările UE. An de an, sunt exploarate destinații noi, dar în top rămân țări ca Franța, Italia, Germania, România, Cehia, Polonia, dar și în cantități mai mici mierea a fost exportată în Canada și SUA.\n\nPotrivit lui Vitalie Popa, Președintele Asociației Exportatorilor de Produse Apicole din Republica Moldova, mierea moldovenească a început să cucerească piețele din țările nordice precum Suedia, Finlanda.",
    "metadata": {
      "original_file": "Est-Curier_0283.html"
    }
  },
  {
    "title": "În or. Criuleni a început un nou proiect de mediu, cu suportul financiar al SlovakAid",
    "content": "Un grup de lucru pentru elaborarea strategiei orășenești de gestionare a deșeurilor în or. Criuleni a fost instituit la 29 septembrie, 2021, prin votul Consiliului Orășensc.\n\nConsilierii, înainte de vot, au fost informați despre prevederile proiectului ”Dezvoltarea unui sistem funcțional și sustenabil de gestiune a deșeurilor în Criuleni”, care este susținut financiar de Agenția de Dezvoltare și Cooperare Internațională a Slovaciei – SlovakAid, proiect în cadrul căruia acest document va fi elaborat și va cuprinde pașii de urmat pentru redresarea problemei în anii 2022-2026. \n\n Proiectul are o valoare de cca 200 mii de euro și va fi implementat pe parcursul unui an. Detalii despre acesta, discutăm cu Andrij Dichtaruk, managerul pentru Moldova în cadrul Departamentului de Dezvoltare a Cooperării și Ajutor Umanitar în Caritas Cehia, organizație care este partenerul SlovakAid în acest proiect, alături de \n\n Primăria Criuleni și Caritas Slovacia.\n\n– Stimate dle Dichtaruk, pentru ce sunt banii alocați în proiectul, demarat deja la Criuleni, în luna septembrie?\n\n– Jumătate din suma proiectului, 50%, va fi folosită pentru procurarea infrastructurii, 25-30% – elaborarea studiului de fezabilitate în baza căruia va fi elaborată strategia de gestionare a deșeurilor în localitățile primăriei Criuleni, în anii 2022-2026. Celelalte surse sunt destinate campaniei de informare a populației. Campania de informare va avea loc de la ușă la ușă, ca să explicăm cetățenilor toate regulile și să îi motivăm să selecteze gunoiul corect. Scopul nostru este să diminuăm cât mai mult posibil cantitatea de deșeuri care este evacuată la gunoiștea orășenească. Noi credem că oamenii nu vor spune ”nu”, dacă li se va explica detaliat ce au de făcut. Același lucru l-au făcut colegii noștri, activiștii de mediu de la Râșcova. Eu am fost martorul acelei campanii, la Râșcova, în care oamenii au primit explicații. Inițial satul a fost convocat la adunare în primărie. Au venit vreo 3-4 persoane și aceea erau lucrători în primărie, care să semneze în lista participanților. Oamenilor nu le era interesant. De aceea activiștii au decis să meargă de la casă la casă. E mai de durată acest proces, dar dacă li s-a explicat detaliat, oamenii au spus ”de ce nu?”. Mai mult ca atât, ei au văzut că deja urnele în sat au fost instalate și au fost de acord să respecte regulile și să achite un tarif mai mare pentru serviciu.\n\n– Ce presupune infrastrctura de care vorbiți? \n\n – Din sursele proiectului am planificat sa procurăm 150 de containere de 240 l, 50 de containere de 1100 l, instalații de compostare a resturilor vegetale biodegradabile, o autospecială, bene (containere) mari pentru deșeuri de constricție. Experții studiază acum problema și s-ar putea să fie revăzută cantitatea de containere și volumul lor, deja așteptăm opiniile lor. Pentru început, ne-am asumat o parte din cheltuieli pentru reconstrucția platformelor pentru deșeurile menajere, împreună cu AO FCPS, care au prevăzut bani din proiectul GEF, și noi ne implicăm aici, după care vor urma și celelalte procurări.\n\n– De ce anume la Criuleni? \n\n – Eu nu am participat la luarea acestei decizii, dar presupun că a fost ales Criuleni pentru că aici este deja o experiență, un început, pe care l-au promovat colegii de la AO FCPS. Dar și deschiderea primăriei este importantă. Dacă nu este suport de la organizații locale și este greu să lucrezi cu primăria, nu este ușor să faci un astfel de proiect.\n\n– Pentru câți ani este elaborată Strategia locală de management a deșeurilor și pe ce experiență se va baza ea? \n\n – Strategia va consemna pașii de urmat în anii 2022-2026. Ea va lua în calcul atât experiența locală de gestionare a deșeurilor, cât și experiența comunităților din Slovacia care au sau au avut probleme similare. Eu provin dintr-o localitate mică din Slovacia, cu doar 600 de locuitori. Eu le spuneam părinților, că ar trebui să selecteze gunoiul, dar ei au început a face asta numai după ce primăria le-a cerut, le-a dat și saci pentru asta. Slovacia nu este, la fel, cel mai curat stat. La noi totul se compară cu Austria sau cu Germania. Și la noi autoritățile se străduie de mai mulți ani să organizeze aspectul de gestionare a deșeurilor, iar unele practici pot fi utile pentru or. Criuleni și \n\n satele Ohrincea și Zolonceni. Strategia nu va fi utilă doar pentru or. Criuleni, dar și pentru alte orașe. Ecologiștii implicați în acest proiect, vor veni în Criuleni foarte des, ei sunt oameni care au pregătirea necesară și cel mai important, experiența. Experiența câtorva sate și orașe mici cu 6 mii de locuitori din Slovacia a demonstrat \n\n că în 5 ani procesul poate fi pus la punct, de la zero, și oamenii vor începe a sorta. Dar Criuleni are aceleași probleme ca și localitățile din Slovacia. Proiectul din or. Criuleni va fi unul pilot, care va putea fi replicat și în alte localități.\n\n– În rezultatul proiectului SlovakAid tarifele pentru populație vor fi modificate? \n\n – Acest indicator este în proiectul nostru și eu sunt mai mult decât convins că în studiu și în strategie se va studia acest aspect, pentru că serviciul trebuie să fie sustenabil și Criuleni – mai curat. Deja experții care elaborează acest document vor demonstra prin calcule dacă este necesar un nou tarif. Dar noi suntem convinși că și oamenii, care nu sunt mulțumiți de calitatea serviciului de acum, vor fi de acord să contribuie mai mult, dar vor cere și mai multă transparență. Toți cei implicați tind spre crearea unui management mai bun al deșeurilor. Scopul campaniei de informare, care va urma, de asemenea este explicarea și clarificarea ce măsuri urmează a fi întreprinse pentru \n\n a menține un mediu înconjurător curat în Criuleni. Dacă experții vor propune un tarif argumentat, pe care primarul și consilierii îl vor putea prezenta alegătorilor lor, atunci el va fi acceptat. Cu atât mai mult, că deja vom avea platformele, mașina și oamenii ar putea să fie motivați să accepte un tarif care să răspundă noii realități din oraș .",
    "metadata": {
      "original_file": "Est-Curier_0329.html"
    }
  },
  {
    "title": "10 ianuarie 2025: tarife noi la energia electrică",
    "content": "În Monitorul Oficial au fost publicate noile tarife la energia electrică. Astfel intră în vigoare deciziile de ajustare a prețurilor aprobate de Agenția Națională pentru Reglementare în Energetică (ANRE) în ședința din 3 ianuarie 2025.\n\nConsumatorii deserviți de către Premier Energy vor achita un tarif de 4 lei și 10 bani pentru un kWh, cu 1 leu și 76 de bani mai mult față de prețul actual.\n\nÎn același timp, pentru consumatorii din nordul țării, deserviți de FEE Nord, tariful va fi de 4 lei și 68 de bani pentru un kWh, în creștere cu 1 leu și 84 de bani.\n\nCetățenii care s-au înscris pentru „Ajutor la contor” și au fost acceptați, vor primi compensații majorate pentru consumul a 110 kWh lunar.\n\nÎncepând cu 1 ianuarie 2025, malul drept al Nistrului nu mai primește energie electrică de la Centrala de la Cuciurgan, după ce concernul rus Gazprom a sistat livrările de gaze naturale în Republica Moldova.\n\nDin 16 decembrie 2024, pe întreg teritoriul Republicii Moldova a fost instituită stare de urgență pentru o perioadă de 60 de zile, în legătură cu potențiale riscuri de insuficiență a resurselor energetice.",
    "metadata": {
      "original_file": "Est-Curier_0407.html"
    }
  },
  {
    "title": "„TESTAMENTUL” a fost prezentat publicului holercănean",
    "content": "Teatrul din Ialoveni, pe scena Casei de Cultură Holercani, a strălucit cu piesa „Testamentul” semnată și montată de Gheorghe Urschi. Actorii au adus zâmbetul pe buzele locuitorilor satului Holercani. Entuziasmați, locuitorii de toate vârstele au venit să vadă teatrul. A fost o oportunitate foarte bună și binevenită pentru toți.\n\n– Domnul Pavel Codreanu , directorul trupei, a acceptat din prima invitația mea să vină la Holercani. Lumea din sat ne-a ajutat cu unele lucruri: mese, scaune, țoale, roabă, gard și alte instrumente, care nu era cu putință să le aducă cu sine actorii. Totul a fost mega frumos, aveai impresia că chiar ești în sala Teatrului Național. Lumea noastră e dornică de teatre, au lăsat grijile, nevoile cotidiene și și-au luat doza de energie ,furând din replicile actorilor ceea ce era tare delicat spus prin prisma timpului și a problemelor ce le întâlnim, – a spus dna Mariana Grigorașenco .\n\nPiesa lui Gheorghe Urschi, „Testamentul” , a fost montată în scenă cu 22 de ani în urmă. „Testamentul” la Teatrul „Luceafărul”. Este o comedie cu un subiect „fierbinte” din realitatea imediată a acelor vremi care se joacă în toți acești ani cu săli pline. Eroul Principal, Pricoche Sîmbure, este un țăran cu demnitate pe care nu-l poți amăgi sau „cumpăra” cu promisiuni deșarte. Cei trei feciori ai săi, Iacob, Alecu și Nichita, nu-i seamănă, sunt diferiți, reprezentând un spectru mai larg al contemporanilor noștri. Miezul acțiunii pornește de la farsa pusă la cale de mătușa Gafinca pentru a-i reanima nițel pe feciori, dar și nurori. S-a zvonit că bătrânul are mulți bani. Ei bine, din aceste clipe lucrurile s-au schimbat radical. Feciorii și nurorile au devenit de nerecunoscut. Începe adevărata comedie care a declanșat cascade de râs, joc halucinant, dar și firescul unor stări, a unor trăiri. Actorii care au jucat pe scenă Iernei Ana, Codreanu Pavel, Maria Cangea, Codreanu Petru și Codreanu Oleg.\n\nLocuitorii care au fost prezenți au rămas impresionați în urma vizionării spectacolului. A fost pentru toți o seară de recreere, foarte interesantă.\n\n„În timp ce îl vizionam, mi-am adus aminte de multe momente din copilăria mea, de părinții și buneii mei. Mi-a plăcut foarte mult această piesă de teatru. Se vede câtă muncă au depus actorii până să ajungă la acest nivel. Mulțumiri doamnei Mariana care a reușit să aducă în sat acest eveniment, datorită căruia am petrecut o seară mai frumoasă și foarte interesantă ” – a spus Eugenia Sîrbu .\n\n„Având copii, este mai dificil să merg la teatru, dar am avut posibilitatea la noi în sat să văd unul. Pentru vârstnici sau persoane care nu se pot deplasa până la Chișinău, a fost o oportunitate foarte bună. Sper ca și în viitor să se mai organizeze astfel de ocazii pentru noi”, a fost impresia Marcelei Moisei .\n\n„Cred că fiecărei persoane care a văzut acest spectacol teatral i-au venit în minte amintiri din copilărie. A fost foarte interesant, foarte bine organizat și, într-adevăr, pentru locuitori a fost binevenit acest teatru. Încurajez ca și în viitor să se mai organizeze” – a mărturisit Chirilov Mariana .\n\nAcest material a fost realizat în cadrul proiectului „Diversificarea conținutului ca o sursă alternativă de venituri pentru „Est-Curier”. Proiectul este finanțat de Uniunea Europeană și implementat de un grup de organizații partenere condus de Agenția Slovacă pentru Cooperare Internațională și Dezvoltare, în strânsă colaborare cu People in Need Slovacia și alte organizații. Acesta face parte din programul de consolidare a capacităților în cadrul proiectului „Sprijinul UE pentru instituțiile mass-media locale din Republica Moldova”. Conținutul acestui material nu reflectă neapărat viziunea UE sau a People in Need Slovacia.",
    "metadata": {
      "original_file": "Est-Curier_0057.html"
    }
  },
  {
    "title": "O nouă avertizare hidrologică",
    "content": "Serviciul Hidrometeorologic de Stat (SHS) a anunţat mărirea deversării apei din Lacul de Acumulare Dubăsari (r. Nistru) până la 1000 m3/s,\n\nÎn intervalul 18-25 aprilie, va continua creșterea nivelului apei în râul Nistru pe sectorul Dubăsari – Răscăieți cu 2.20-4.20 m, față de nivelul din 18 aprilie (ora 8:00).\n\nIzolat în locurile joase este posibilă ieşirea apei în luncă.\n\nÎn acest context, populația este îndemnată să fie prudentă, iar APL, agenții economici să acorde atenție stării barajelor, podurilor şi căilor de evacuare a apei, precum şi să ţină cont de posibile creşteri şi mai mari ale nivelului apei în Nistru.",
    "metadata": {
      "original_file": "Est-Curier_0112.html"
    }
  },
  {
    "title": "UE vine cu ajutor pentru depășirea crizei energetice din stânga Nistrului",
    "content": "„Astăzi, Uniunea Europeană a propus un pachet de asistență urgentă de 30 de milioane de euro, ca un prim pas în susținerea Republicii Moldova, care se confruntă cu o criză energetică provocată de Gazprom. Prin acest pachet, UE vrea să finanțeze cumpărarea și transportul gazului spre regiunea transnistreană, unde locuiesc circa 350 000 de cetățeni. Asta până pe 10 februarie 2025. Pachetul va permite și procurarea necesarului de electricitate pentru malul drept și stâng” , se menționează într-un comunicat al Comisiei Europene.\n\nDe asemenea, reprezentanții Înaltei Comisii scriu că acest pachet vine să diminueze consecințele sociale ale crizei și să ofere reziliență energetică și creștere economică pentru R. Moldova.\n\nPreședintele Comisiei Europene, Ursula von der Leyen, a menționat: „În mijlocul iernii, mai mult de 350 000 de locuitori ai regiunii transnistrene sunt lăsați în frig și întuneric, pentru că Rusia a decis să oprească livrarea gazului. Noi pur și simplu nu putem accepta ca oamenii de pe continentul nostru să nu aibă acces la serviciile elementare. Dar timpurile grele arată care sunt adevărații prieteni. Iată de ce aruncăm astăzi un colac de salvare. Vom livra gaz pentru cetățenii din Transnistria ca să restabilească accesul la electricitate și încălzire” .\n\nComisarul pentru extindere, Marta Kos, a dat asigurări că Bruxelles continuă să stea ferm de partea R. Moldova și este hotărât să ajute la asigurarea unui flux de energie constant și la prețuri accesibile.\n\n„ Trebuie să acționăm rapid și hotărât în înteresul cetățenilor R. Moldova, pentru a ajuta la evitarea unei crize umanitare. Ucraina s-a oferit, de asemenea, să furnizeze surse de energie și suntem în strânsă legătură pentru a vedea cum poate fi implementat acest lucru. După săptămâni de muncă intensă, vă prezentăm o ofertă care arată modul în care integrarea europeană ajută la stabilizarea regiunii. Sprijinul de astăzi de 30 de milioane de euro este primul pas. Urmează un pachet mai larg, care va aborda în scurt timp impactul social al crizei pentru toți moldovenii și va elimina treptat dependența moldovenilor de energia rusă” , a punctat Kos.\n\nComisarul pentru energie și locuințe, Dan Jørgensen, a menționat că UE și-a crescut exporturile de energie electrică, pentru a ajuta R. Moldova să facă față „acestor vremuri dificile”. „Noul pachet de urgență va contribui și mai mult la promovarea obiectivului nostru colectiv de a elimina treptat dependența Europei de energia rusă cât mai curând posibil”.\n\nPachetul de asistență pentru atenuarea crizei energetice din R. Moldova vine în contextul în care de la 1 ianuarie 2025, Gazprom nu și-a mai onorat obligațiunile contractuale de a livra gaze pentru regiunea din stânga Nistrului și oamenii din regiune suferă din cauza deconectărilor de energie electrică, lipsa căldurii în apartamente.",
    "metadata": {
      "original_file": "Est-Curier_0391.html"
    }
  },
  {
    "title": "Toate instituțiile din Doroțcaia, r. Dubăsari vor avea căldură și apă caldă",
    "content": "Conform deciziei, din Fondul de intervenție al Guvernului, vor fi alocati 1,5 milioane de lei autorităților publice locale din satul Doroțcaia, raionul Dubăsari, și din Fârlădeni, raionul Căușeni.\n\nAstfel la Doroțcaia grădinița- creșă „Scufița Roșie” își va putea continua activitatea fiind dotată suplimentar cu 6 boilere, 10 aparate de aer condiționat, 8 cazane electrice.\n\nTrei aparate de aer condiționat sunt prevăzute și pentru Muzeul de istorie și etnografie din sat, reparat cu ajutorul UE. Casa de Cultură, Biblioteca va primi 4 aparate de aer condiționat.\n\nLa Școala de Arte urmează a fi instalate 8 aparate de aer condiționat, un boiler electric și un cazan electric.\n\nPentru necesitățile Primăriei Doroțcaia vor fi procurate două aparate de aer condiționat, un boiler și un cazan electric, precum și achitarea serviciilor de instalare a acestora.\n\nSuma totală destinată instituțiilor publice din s. Doroțcaia este de 1362,5 mii lei. Sunt alocați și 408,5 mii lei și pentru procurarea a 18816 litri de motorină, pentru ca să poată funcționa cele 5 generatoare de electricitate pe care Inspectoratul General pentru Situații de Urgență al Ministerului Afacerilor Interne le va transmite Primăriei Doroțcaia pentru utilizare temporară. Acestea vor asigura continuitatea activității Grădiniței-creșă „Scufița Roșie”, Primăriei s. Doroțcaia, Casei de Cultură Doroțcaia, Întreprinderii Municipale „Servcomdor” și Școlii de Arte din s. Doroţcaia.",
    "metadata": {
      "original_file": "Est-Curier_0390.html"
    }
  },
  {
    "title": "Moratoriul privind încadrarea personalului în sectorul bugetar",
    "content": "Moratoriul privind încadrarea personalului în sectorul bugetar va fi extins până la 31 decembrie 2025.\n\nGuvernul a aprobat la 30 decembrie 2024 decizia cu privire la stabilirea moratoriului temporar privind încadrarea personalului din sectorul bugetar în funcțiile vacante înregistrate.\n\nAstfel, se extinde, până la 31 decembrie 2025, moratoriul pentru 17 441 de funcții vacante, conform situației la data de 30 noiembrie 2024.\n\nPe perioada moratoriului, angajarea personalului în funcțiile vacante se realizează cu menținerea lunară a numărului de posturi vacante per autoritate/instituție publică, indicate în anexele proiectului.\n\nÎn același timp, prevederile proiectului admit posibilitatea încadrării, în perioada moratoriului, a personalului strict necesar pentru realizarea misiunii autorității publice, pentru realizarea sarcinilor prioritare în contextul implementării cerințelor de aderare la Uniunea Europeană sau în cazul reorganizărilor, cu depășirea numărului de funcții vacante indicat, prin coordonare cu Ministerul Finanțelor.\n\nSe recomandă unităților administrativ-teritoriale, autorităților publice autonome și Casei Naționale de Asigurări Sociale să suspende încadrarea personalului în funcțiile vacante înregistrate la aceeași dată.",
    "metadata": {
      "original_file": "Est-Curier_0406.html"
    }
  },
  {
    "title": "FOTO//„Struguraș” Ustia și „Stejărel” din Pîrîta au obținut titlul de ”Colectiv Model”",
    "content": "Ziua de 19 octombrie 2023 este una memorabilă pentru colectivele artistice din raionul Dubăsari, pentru că au susținut examenul de profesionalism. \n\n În scena Casei de cultură din Molovata au urcat membrii colectivelor folclorice „Doruri Nistrene”, „Oxentencele” de la Oxentea, „Sălcioara” de la Molovata Nouă, care și-au confirmat titlul de Colectiv Model. Emoții mari au avut ustienii, membrii colectivului ”Struguraș” care au obținut prima dată acest titlu.\n\nAlături de vocaliști, la atestare au venit și instrumentiștii. Fanfara „Brândușa” de la Oxentea de 75 ani încânta publicul cu repertoriul său, fanfara de la Ustia, chiar dacă o depășește fluctuația membrilor tineri, la fel se impune prin sonoritate, iar solistele Rafaela și Evelina Andreev, Evelina Stratulat impresionează prin melodicitatea vocilor. Fanfara de la Holercani este cunoscută în toată țara, căci când pun mâna pe alame răsună toată valea Nistrului. Nu se lasă nici fluierașii, „Mocșienii” de la Oxentea, care au venit în două categorii de vârstă.\n\nAtestarea colectivelor artistice a continuat pe platoul Coșnița unde s-au prezentat colectivele folclorice „Cociereanca”, Cocieri; „Flori de măr”, Pohrebea, „Nistrenii”, Doroțcaia, ansamblurile vocal-instrumentale ”Timpul”, Holercani, „Miracol”, Doroțcaia, „Integreo”, Coșnița, „Meridian” Pîrîta, orchestrele de muzică populară „Gheorghe Murgu”, Coșnița, și „Doina Nistrului”, Doroțcaia.\n\nLa 19 octombrie i s-a conferit titlul de colectiv model și ansamblului „Stejărel” din Pîrîta.\n\nMembrii comisiei de atestare, veniți de la Chișinău, reprezentantul Ministerului Culturii, dl. Sergiu Boboc, specialiști de la Centrului naţional de conservare şi promovare a patrimoniului cultural imaterial (CNCPPCI) Grigore Oxente, Claudia Șerșun, Ghenadie Tutunaru, dar și șefa secției Cultură Dubăsari, Maria Perciuleac, și directorul Școlii de arte din Doroțcaia, dl Ion Berzan, au salutat colectivele venite la atestare și le-au sugerat unele momente pentru îmbunătățirea activității.\n\nSergiu Boboc a remarcat condițiile de la Casa de cultură din Molovata accentuând că e și meritul artiștilor locali că căminele culturale au devenit mai frumoase: „Dacă nu ați fi voi, nu ar fi nici casa de cultură. Ținem cont că sunteți originali prin ceea ce aveți”\n\nGrigore Oxente le amintea: „Este datoria noastră să menținem valorile naționale, tot ce ne reprezintă ca entitate națională, să păstrăm valorile naționale. Marea majoritate sunteți oameni cu experiență, căci tinerii au alte preferințe acum. Mă bucur că ați rămas să păstrați focarul acesta de cultură”.\n\nGhenadie Tutunaru , care cunoaște rostul fanfarelor, recunoștea că a rămas surprins de faptul că în raionul Dubăsari acestea sunt formate preponderent din copii și tineri, deși e foarte greu de lucrat și de menținut colectivul. Claudia Șerșun le-a amintit artiștilor despre necesitatea păstrării graiului local și tradițiilor portului popular din zonă. \n\n Ion Berzan recunoștea că a avut emoții pentru toți colegii, iar Maria Perciuleac îi asigura că le va fi alături și-i va susține în continuare.\n\nIna Popa , conducătoarea ansamblului „Doruri Nistrene”, spunea că „a fost binevenit acest examen, e benefic să ne vedem, examinăm, ca să învățăm”.\n\nMembrele colectivului „Struguraș” de la Ustia ascultau atent sugestiile comisiei de atestare și planificau deja viitoarele concerte, doar că, descoperind Casa de cultură de la Molovata, deja își doresc și ele un asemenea edificiu.",
    "metadata": {
      "original_file": "Est-Curier_0056.html"
    }
  },
  {
    "title": "20 de focare de vegetație au lichidat pompierii în luna martie, în r. Criuleni",
    "content": "Secția Situații Excepționale Criuleni ne informează, că de la începutul lunii martie, pompierii au intervenit în 20 de cazuri de lichidare a focarelor de vegetație uscată.\n\nCele mai dificile intervenții ale echipelor specializate au avut loc în localitățile Mașcăuți și Dubăsarii Vechi, unde 45 ha de teren au fost compromise în urma arderii. Au fost distruse de incendiu alte 10 ha în alte localități ale raionului Criuleni . Focarele extinse de vegetație arsă pun în pericol suprafețe de teren, dar și, în unele cazuri, datorită condițiilor meteo, acestea se extind cu repeziciune la obiecte cum ar fi depozite, spații de locuit sau forestiere. În acest context Secția Situații Excepționale Criuleni îndeamnă oamenii să nu aprindă iarba uscată și gunoiul menajer, pentru că pun în pericol securitatea bunurilor și a vieților.\n\nSecția Situații Excepționale Criuleni atenționează populați că de comun cu Inspectoratul Ecologic și Inspectoratul de Poliție întreprinde razii pe întreg teritoriul raionului Criuleni cu privire la depistarea și sancționarea persoanelor care ard vegetație uscată în câmp deschis, cu scopul de a preveni apariția situațiilor excepționale.\n\nSecția Situații Excepționale Criuleni atenționează cetățenii despre riscul izbucnirii incendiilor de vegetație. Pompierii avertizează cetățenii că în condiții de vânt și umiditate redusă focarele de ardere se răspândesc cu repeziciune pe arii extinse, fiind un pericol pentru sectorul forestier, terenurile agricole, precum și pentru sectorul locativ. Temperaturile ridicate pot favoriza izbucnirea incendiilor de proporții în urma igienizării și aprinderii vegetației uscate. În acest context, salvatorii recomandă cetățenilor să evite utilizarea focului deschis la nimicirea vegetației, stufărișului și resturilor menajere. Totodată, maturii sunt rugați să supravegheze copiii și să nu le permită jocul cu focul și alte surse de aprindere.\n\nMare atenție unde aruncați chibrituri, țigări sau alte obiecte aprinse pe suprafețe de iarbă uscată, în preajma spațiilor forestiere și terenurilor agricole! Pentru prevenirea incendiilor cu caracter natural specialiștii IGSU îndeamnă cetățenii să fie mai responsabili, evitând aprinderea suprafețelor de teren, pentru ca focul să nu nimicească flora și fauna țării. Atenţie maximă şi la rugurile de picnic, care trebuie aprinse doar în spaţii special amenajate, iar la plecare – stinse definitiv.\n\nPotrivit datelor statistice ale IGSU, pe parcursul anului 2023 au fost înregistrate 4.780 de intervenții ale pompierilor la lichidarea focarelor de vegetație uscată, în urma cărora au fost compromise peste 11.600 ha de teren.\n\nSecţia Situaţii Excepţionale Criuleni roagă respectarea regulilor de apărare împotriva incendiilor în scopul evitării focarelor de vegetaţie, cu consecinţe pentru siguranţa proprietăţii cetăţenilor!\n\nÎN CAZ DE INCENDIU SAU SITUAȚIE EXCEPȚIONALĂ APELAȚI „112”",
    "metadata": {
      "original_file": "Est-Curier_0113.html"
    }
  },
  {
    "title": "60 milioane lei investiți într-un an în sectorul agrar al raionului Dubăsari",
    "content": "În anul 2022, antreprenorii agrari din raionul Dubăsari au făcut investiții de cca 60 de milioane de lei, dintre care circa 30 de milioane de lei reprezintă contribuția statului.\n\nRecent cei mai prosperi dintre ei au fost vizitați de Ministrul agriculturii.\n\nVictor Vutcărău care de 20 ani dirijează întreprinderea specializată în producerea butașilor de viță-de-vie, cca 100 de soiuri, aclimatizați și-a exprimat doleanța de a extinde piața de desfacere. Antreprenorul și-ar dori ca materialul săditor produs să ajungă și în UE, unde prețul pentru un butaș e de două ori mai mare decât pe piețele din est.\n\nRoman Chirică care din 2014 gestionează la Holercani o fermă de 200 vaci a povestit cum a procurat animalele din Olanda și din România, că practic în fiecare ani face investiții pentru modernizarea și automatizarea proceselor. În acești nouă ani de muncă a beneficiat de subvenții în valoare de peste opt milioane lei. Astfel că și randamentul este de apreciat. În mediu de la o vacă se obțin câte 25 litri de lapte, care se livrează la întreprinderile de procesare.\n\nÎntrucât antreprenorul mai are idei de modernizare a grajdurilor Vicepremierul Vladimir Bolea i-a sugerat că un instrument suplimentar de finanțare a proiectelor din sectorul zootehnic, va fi proiectul AGGRI, dezvoltat în parteneriat cu Banca Mondială.\n\nLa Ustia legumicultorul Ion Sclifos, pentru a obține o cantitate mai mare de legume, aplică activ irigarea. Acesta a analizat raportul dintre costuri și sporurile de producție ce pot fi obținute și a decis să construiască un sistem de irigare la scară mică. Pentru a avea și condiții de păstrare a recoltei acesta dispune și de un depozit frigorific. Recent a instalat și panouri fotovoltaice, pentru a-și reduce la 0 costurile la energia electrică utilizată în depozitul frigorific și în procesele de sortare, spălare și ambalare a producției.\n\nVicepremierul Vladimir Bolea a menționat că pe lângă creditul accesat prin intermediul proiectului Livada Moldovei pentru dotarea cu sistem de irigare, inițiativă va fi susținută și prin AIPA, urmând să-i fie debursate subvențiile pe cont în cel mai scurt timp.\n\nCât privește gospodăriile mai mici, gestionarii cărora tot muncesc din greu, demnitarul le-a sugerat să se asocieze dacă vor să fie susținute de stat.\n\n„Asocierea producătorilor este o soluție simplă, accesibilă și potrivită pentru micii fermieri. Adunați în cooperative, agricultorii își minimizează cheltuielile și beneficiază de subvenții majorate. Aceasta este abordarea statelor unde agricultura este înalt dezvoltată și generează rezultate economice”.",
    "metadata": {
      "original_file": "Est-Curier_0282.html"
    }
  },
  {
    "title": "Claudia Burlacu-Șerșun: ”Piramida puterii a fost remodelată...” (Video)",
    "content": "Binecunoscută în r. Criuleni și în țară pentru aptitudinile manageriale și talentul interpretativ, Claudia Șerșun este și una dintre fondatoarele Clubului Politic al Femeilor ”50/50” și o promotoare a egalității de gen. Este și unica deținătoare a Ordinului ”Steaua României” din r. Criuleni.\n\nDespre viață, carieră, valori, afrimare, a discutat cu ea Daria Carp, stagiară ”Est-Curier”, elevă în LT ”Boris Dânga”.\n\nAcest material a fost realizat în cadrul proiectului ”Undă verde pentru cariatidele mileniului III”, în cadrul proiectului ”Consolidarea presei independente și a educației mediatice în Moldova” derulat de ERIM, cu suportul financiar al Biroului pentru Democrație, Drepturile Omului și Muncă al Departamentului de Stat american. Opiniile exprimate în această publicație nu reflectă neapărat poziția ERIM.",
    "metadata": {
      "original_file": "Est-Curier_0328.html"
    }
  },
  {
    "title": "Epoca din rama albastră, contemplată la Boșcana (foto)",
    "content": "Proiectul „Rama albastră”, în colaborare cu muzeul satului Boșcana, muzeografă Elena Samoilă, au adunat consătenii, în zilele de 17 și 18 ianuarie, la casa de cultură, unde le-au pus la dispoziție o impresionantă expoziție de fotografii din arvivele locuitorilor comunei.\n\nPrintre numeroși vizitatori, o întîlnim pe Tamara Radu, care spune că au copleșit-o amintiri frumoase, că se regășește și ea în unele fotografii, își amintește trecutul. „Am adus și eu fotografii, le voi lua acasă după expoziție”, spune vizitatoarea.\n\nLarisa Proca, în vârstă de 79 de ani, al fel, a contribuit cu fotografii: „Am adus fotografii de acasă, despre școală, despre părinții mei. E interesantă istoria satului, ne amintim de colegi. Iată am adus o fotografie și constat că nu mai este în viață nici un coleg de clasă din această fotografie. Iată aici este o fotografie de când am venit eu la lucru, în 1969. Mai jos e mama mea, învăța la liceul de fete. Această fotografie este interesantă să vedem portul, hainele fetelor de atunci. Aici sunt eu la școală, e undeva 1960. Aici aici sunt cu fiica mea, aici – cu o colegă”.\n\nValentina Tricolici a venit cu albumul de acasă: ”Orice fotografie este o călătorie în timp și am vrut ca să simțim încă o dată emoțiile și frumjusețea acelor vremuri, pe care le-au trăit predecesorii noștri. E important să transmitem aceste istorii tinerei generații, ca să nu ne uităm rădăcinile”. Ulterior, de la microfon, dna Valentina a povestit, copleșită de emoții, istoria familiei sale care a rămas despărțită din cauza că s-a pus, într-o noapte, hotar pe Prut, iar celor rămași divizați fotografiile, albumele, le erau unica alinare, pentru că nu aveau altă oportunitate să se întâlnească.\n\nSvetlana Borș a venit cu un mănunchi de fotografii din epoca sovietică: „Asta-i perioada anilor 50, când fetele își făceau singure cârlionții. Aici este perioada imediat post război, sunt patru învățătoare care făceau în sat „likbez”-ul (n.r.: din rusă – campanie de alfabetizare a populației). Iar aici este primul an de pace. Dar cel mai mult mă fascinează ce era scris pe verso-ul fotografiilor, cum erau ele semnate. Deși toate înscrisurile, mesajele sunt în limba rusă, unele în versuri, cu multă căldură, constatăm că fotografiile nu se donau simplu, dar era chiar un act de o frăție temeinică între oameni”.\n\n„Eu nu sunt de baștină de aici, dar locuiesc de vreo 17 ani în sat. Fotografiile sunt atractive pentru să redau epoca în care sunt făcute. Sunt interesante fețele oamenilor, portul lor, evenimentele surprinse ” – spunea Chiril Sterpu.\n\nOrganizatoarea evenimentului, dna Elena Samoilă a spus că a decis să organizeze expoziția pentru ca oamenii de azi să-și amintească de cei din trecut care au muncit pentru acest sat, au construit satul, și să transmită generației tinere mesajul că predecesorii merită cunoscuți și cinstiți. Fiecare colectiv de muncă din comuna Boșcana a pregătit un panou cu fotografii care oglindesc trecutul oamenilor care au muncit acolo și evenimentelor care au avut loc, așa că fiecare vizitator a putut descoperi ceva nou și inedit în pozele păstrate mai bine sau mai rău, în dependență de calitatea fotografiilor.\n\n„ Avem și am avut personalități în sat, pe care nu trebuie să le dăm uitării. Sunt oameni care au muncit și au păstrat satul pentru noi. Vizitatorii care vin la muzeu, în primul rând, sunt atrași de fotografii, care le amintesc de ce au văzut și la părinții sau buneii lor” , spunea Elena Samoilă.\n\nPrimara Viorica Stavila accentua că ramele albastre cu fotografii erau elemente de decor în „casele mari”, sanctuarul familiilor și spațiul unde se păstrau cele mai valoroase obiecte ale gospodarilor, demonstrate celor mai importanți oaspeți care le călcau pragul.\n\nElena Frumosu, șefa secției raionale cultură și turism Criuleni, spunea că evenimentul este unul în premieră în r. Criuleni, dar important, pentru că rame cu fotografii erau practic în fiecare casă de moldovean. Dna Frumosu a remarcat efortul dlui Victor Organ și colegilor dumisale, care au inițiat proiectul „Rama albastră”, mai întâi în cadrul Agenției Naționale a Arhivelor, unde a lucrat o perioadă și unde a început proiectul „Chipuri basarabene”, iar apoi ca și proiect independent cu denumirea „Rama albastră”. Proiectul prevedea că persoanele care au fotografii din perioada 1918-1939, dar sunt deteriorate, să le aducă la arhivă, să fie restaurate, să fie restabilită istoria acestor fotografii și să fie incluse într-un registru.\n\nSolicitat de Est-Curier, Victor Organ a spus că are rădăcini în satul Onițcani, de unde se trage o bunică de a sa, și că satul Boșcana este al 41 –lea la număr în care organizează expoziții de fotografii vechi. Până acum, în arhiva „Rama albastră” a adunat 13 mii de fotografii din 40 de sate. „Am parcurs peste 19 mii de km și am organizat foarte multe expoziții în trei ani de activitate. Oamenii le primesc foarte bine, pentru că se întorc la origini, la tradiții, tineretul ne urmărește pe rețele mai mult. Cele mai calitative fotografii sunt din perioada țaristă, pentru că aparatele au fost mai calitative, apoi cele din perioada interbelică. Deja cele din perioada sovietică nu sunt așa de calitative, din cauza calității hârtiei pe care erau imprimate. Multe fotografii erau făcute de neprofesioniști, acasă, și calitatea lor e mai scăzută din cauza că le developau greșit. Fotografiile din perioada anilor 60-80 cedează la calitate celor care au 100 de ani și aproape”. Oamenilor care au procurat o casă și au găsit acolo un album cu fotografii vechi, care nu le aparțin, Victor le recomandă să nu le arunce, dar să le dea la muzeul din sat sau la „Rama albastră”, care este și un proiect de cercetare.\n\n„S-a întâmplat să cumpăr un album de la piața de second-hand. Am scanat albumul și l-am expus pe rețele. S-a găsit satul de unde sunt, satul a recunoscut persoanele, și am aflat că, de fapt, acel album a fost furat. Am întors albumul înapoi familiei”- povestește Victor. El și colegii săi au venit la Boșcana cu echipamentul necesar pentru a ajuta locuitorii satului, care doresc, să restaureze fotografiile vechi ale membrilor familiilor lor.\n\nEvenimentul de la Boșcana a fost atractiv și pentru elevii liceului din localitate, și pentru un grup de elevi mai mici ai LT „Orizont”, filiala Rîșcani, și pentru oameni mai tineri, dar și mai în vârstă, iar pentru atmosferă a fost invitat să cânte ansamblul de cântece populare „Basarabia” de la Criuleni și „Sălcioara”, din partea locului.",
    "metadata": {
      "original_file": "Est-Curier_0001.html"
    }
  },
  {
    "title": "Cel mai bun vin, sau cum se împart butoaiele",
    "content": "Anul 2024 iarăși are toamnă și iarăși locuitorii r. Criuleni au fost îndemnați să participe la concursul pentru cel mai bun vin alb și roșu produs în condiții de casă, denumirea oficială – „Соncursul реntru cel mai bun gospodar producător de vin alb și roșu, organizat în cadrul sărbătorii Ziua Lucrătorului din Agricultură și Industria Prelucrătoare”.\n\nDe regulă, la concurs se dau șase premii însoțite de diplome, așa cum prevede Regulamentul acestui concurs, anexat la dispoziția de organizare a sărbătorii.\n\nÎn anul curent, juriul a apreciat 40 de mostre de vinuri albe și roșii. Componența juriului în acest an a fost următoarea:\n\nPremianții au câștigat și câte un butoi mic de stejar, cu volum de 10, 30 sau 50 litri. Conform devizului de cheltuieli al sărbătorii, un butoi de 10 l costă 2350 de lei, de 30 l – 2550 de lei și 2750 de lei – 50 l.\n\nCompetiția vinurilor 2024 s-a remarcat prin faptul că președintele comisiei de concurs a luat un premiu, deși nu e primul concurs la care au participat și au fost premiați angajații consiliului sau persoane care au tangențe, indirect, cu APL II.\n\nL-am întrebat pe Vitalie Onișciuc, organizatorul sărbătorii, președintele juriului și șeful direct al secretarului comisiei, dacă i se pare corect să aducă și dumnealui vinul la concurs și să i se atribuie premiu, la care dumnealui a răspuns că nu a participat la ședința de evaluare a vinurilor și la jurizare.\n\n„Problema e că s-a decis pe ultima sută de metri să se facă acest concurs, a fost mediatizat puțin. Am spus să aducă care și ce are ca să facem acest concurs, risca să nu aibă loc în general” – se scuză dl Onișciuc. Întrebat ce trebuie să creadă cetățenii care văd că 3 câștigători din 6 au tangențe directe sau indirecte cu Consiliul Raional, Vitalie Onișciuc a răspuns: „Angajații consiliului tot fac vin ca și omul simplu, vin apreciat de somelieri, că în primul rând somelierii și-au spus părerea. Nu văd niciun conflict de interese, se apreciază vinul, nu omul, ei nu văd cine a adus vinul” , a mai adăugat șeful Direcției agricole.\n\nScuza că ar fi fost puțin timp pentru promovarea concursului și puține mostre de vin nu pare să aibă temei, or, în anul 2020 concursul, poate mediatizat mai bine, a avut loc cu 36 de vinuri din 8 localități, în 2021 au fost 30 de vinuri, iar în anul 2022 la fel au fost 40 de feluri de vin. În 2024, la fel ca și în 2019 , au fost premiați și angajați din cadrul aparatului președintelui raionului.\n\nI-am solicitat opinia și președintei comisiei Drept și disciplină a Consiliului raional Criuleni, dna Olga Josan, dacă consideră sau nu că regulamentul concursului ar perpetua un conflict de interese odată ce permite și participarea angajaților instituției care desfășoară concursul, la care dumneaei a spus că trebuie să se documenteze mai bine înainte să-și spună părerea.\n\nCapitolul 5 al Regulamentului Concursului pentru cel mai bun gospodar – producător de vin alb și roșu organizat în cadrul sărbătorii „Ziua Lucrătorului din Agricultură și Industria Prelucrătoare – 2024” \n\n statuează că „în componența comisiei trebuie să fie incluși vinificatori, somelieri și reprezentanți ai Consiliului Raional. Comisia de degustare desemnează președintele și secretarul comisiei care sunt responsabili de desfășurarea corectă a degustării”.",
    "metadata": {
      "original_file": "Est-Curier_0451.html"
    }
  },
  {
    "title": "Nivelul de poluare a aerului în mun. Chișinău rămâne ridicat",
    "content": "Începând din data 30 decembrie, inclusiv până în ziua de astăzi, avem o majorare a poluării aerului, în special cu particulele PM10 mkm. Cota maximă a fost atinsă în data de 30 decembrie, când 2,8 ori a fost depășit standardul de calitate a acestor particule PM10 mkm. Pe 31 decembrie, 1 ianuarie, 2 ianuarie s-a menținut cam de două ori”, a precizat Marina Lungu.șefa Laboratorului din cadrul Agenției de Mediu.\n\nAutoritățile din domeniul mediului anunță mai multe motive care au contribuit la acumularea poluanților în aer.\n\n„Activitatea industrială, sistemul de încălzire, centralele termoelectrice, centralele termice care folosesc inclusiv păcura. Din cauza prețului destul de exagerat al gazului, oamenii, în special cei de la sate, utilizează alternative diferite, inclusiv cauciucuri se ard în sobe și altele care sunt destul de dăunătoare și contribuie semnificativ la poluarea aerului. Plus am avut zilele acestea focurile de artificii în aer și un trafic foarte intens” , a explicat Marina Lungu .\n\nȘeful Inspectoratului pentru Protecția Mediului, Ion Bulmaga , a menționat pentru ecopresa.md că inspectorii de mediu din Chișinău efectuează controale pentru a stabili care sunt cauzele nivelului ridicat de poluare și cine sunt făptașii. Potrivit lui, cel mai probabil, este vorba de incendiere a diferitor substanțe pe timpul nopții. Potrivit lui, a fost implicată și Poliția pentru a identifica cauzele poluării.\n\nIon Bulmaga a reamintit că pentru persoane fizice amenzile sunt de la 10 la 15 mii de lei, iar pentru persoanele juridice, care încalcă legea și ar incinera substanțe interzise, amenzile se ridică la câteva zeci de mii de lei.\n\nAutoritățile atrag atenția agenților economici care sunt cei mai mari poluatori că sunt obligați să treacă la un regim redus de lucru pentru a diminua poluarea, mai cu seamă, în orele de vârf, în cazul condițiilor meteorologice nefavorabile. În acest sens, CET, fabrica de sticlă, uzinele de ciment, fabricile de producere a materialelor de construcție, trebuie să se supună prescripțiilor Agenției de Mediu și să contribuie la reducerea poluării, în special cu PM10, având semnate acorduri de participare la diminuarea poluării aerului atmosferic.\n\nȘi Ministerul Mediului din România a anunțat că s-au înregistrat depășiri îngrijorătoare ale nivelurilor admise de particule , în zone urbane aglomerate, unde au fost show-uri pirotehnice la miezul nopții, București,Craiova, Brașov și Cluj-Napoca.\n\nSpecialiștii spun că exploziile artificiilor generează reacții chimice și dispersii de praf de pușcă și coloranți, cu un conținut de aluminiu, clor, cupru și alte elemente. Particulele rezultate din explozia artificiilor purtate de vânt pe distanțe lungi pot afecta și calitatea solului sau chiar a apei.\n\nPoluarea aerului afectează în special persoanele mai sensibile care pot avea dureri în piept, tuse.",
    "metadata": {
      "original_file": "Est-Curier_0144.html"
    }
  },
  {
    "title": "Comisioane mai mici la plățile cu cardul, a decis Banca Națională a Moldovei",
    "content": "Banca Națională a Moldovei (BNM) a decis să plafoneze comisioanele interbancare percepute la operațiunile cu cardul de plată. Se așteaptă ca acțiunea să condiționeze scăderea costurilor suportate atât de agenții economici, cât și de consumatorii finali pentru procesarea operațiunilor bancare.\n\nAstfel, comisioanele interbancare aplicate vor fi micșorate, în trei etape, timp de doi ani, de la valoarea de 1,6% și 2,5%, cât este acum, până la 0,5% – 0,6%. Diminuarea comisioanelor se va aplica, la prima etapă de la 1 ianuarie 2024, la etapa a doua – la 1 septembrie 2024, și la etapa a treia – de la 1 septembrie 2025, conform tabelului de mai jos.\n\nConcomitent, BNM vrea să stimuleze competitivitatea pe piața cardurilor de plată, asigurând și transparența comisioanelor aplicate de prestatorii de servicii de plată (PSP).\n\nHotărârea este publicată pe pagina web a BNM. Înainte de aprobare, decizia a fost consultată cu subiecții pieței de plăți și reprezentanții sectorului bancar. Astfel, a fost identificată soluția care să asigure continuitatea serviciilor, dar și scăderea treptată a tarifelor, afirmă autorii inițiativei.\n\nDocumentul reprezintă un pas important în procesul de armonizare a legislației Republicii Moldova cu cerințele UE – un angajament asumat de țara noastră pentru aderarea la Uniunea Europeană, se arată în comunicatul de presă emis de Banca Națională a Moldovei.",
    "metadata": {
      "original_file": "Est-Curier_0294.html"
    }
  },
  {
    "title": "Valoarea compensațiilor va varia, dar nimeni nu va plăti mai mult de 12,20 lei m.c de gaze",
    "content": "Cetățenii nu vor plăti mai scump decât media tarifului din 2024, mai mult de 12, 20 lei m.c.de gaze. Achitarea ulterioarelor creșteri de tarife și le va asuma Guvernul.\n\nCompensația pentru luna noiembrie va varia de la 300 lei la 800 lei în dependență de veniturile gospodăriei- a declarat Ministrul Muncii și Protecției Sociale, Alexei Buzu în cadrul conferinței de presă din 29 noiembrie 2024.\n\nÎn decembrie vor fi ajustări la formula de stabilire a compensației ca cetă țenii să nu resimtă creșterile de tarif, dar consumul trebuie să fie rațional.\n\nCompensații se vor aloca pentru 150 m.c de gaze, care în viziunea ministrului Buzu e un consum ce poate genera un nivel adecvat de confort.\n\nSăptămâna viitoare va fi aprobată o Hotărâre de Guvern privind modalitatea de alocare a compensației.\n\nLa mijlocul lunii decembrie, în contul indicat în cerere sau la oficiul poștal vor fi disponibile compensațiile pentru noiembrie.\n• Am identificat resursele necesare și cu empatie și răbdare vom ieși din iarna aceasta – a asigurat ministrul Alexei Buzu. \n\n\n\nConform cererilor perfectate pentru ”Ajutor la contor”310 mii de cetățeni , 44% din toți solicitanții folosesc combustibil solid pentru încălzire, 228 mii sau32% – gaze, 4% – electricitate. 135 mii de persoane beneficiază de încălzire centrală.",
    "metadata": {
      "original_file": "Est-Curier_0447.html"
    }
  },
  {
    "title": "Larisa Turea: „Să rămână mărturii. Ca să nu uităm...”",
    "content": "A început a aduna mărturii despre foametea din 1946-1947 din dorința de a se face cunoscută această tragedie din istoria Republicii Moldova. Este prima carte la această temă, citată ulterior și de istoricienii, care au pliat mărturiile supraviețuitorilor înregistrate de Larisa Turea pe repere documentare, deja în lucrările lor.\n\nPrima ediție a „Cărții foametei”, povestește autoarea, Larisa Turea, jurnalistă, scriitoare, critic de teatru, nu era acceptată de edituri, de biblioteci, pentru că mai persista în aer un soi de frică inoculată de a vorbi despre subiect. În calitate de jurnalistă, a publicat în revista „Moldova” o mărturie a unei văduve de război, care a schimbat un covor pe o strachină de grăunțe, pe timpul foametei, lucru pentru care a fost mustrată aspru, cenzura făcându-și treaba… A căutat în arhive mărturii indirecte, documente, pentru că nu sunt dosare speciale care conțin documente despre foamete. Însă, când s-a deschis arhiva organizațiilor social-politice, au ieșit la iveală mai multe documente oficiale, în care exponenții puterii sovietice, în rang de miniștri, descriau starea catastrofală de lucruri în anii 1946-1947 în RSS Moldovenească, dar și documente, care au demonstrat că puterea sovietică a precedat seceta prin impozitarea excesivă a țăranilor, fapt ce a dus la lipsirea acestora de rezerve și înfometarea lor artificială. Documentele statistice ale vremii oferă informații despre cel mai mult afectate regiuni, cele de sud, în special satele populate de găgăuzi, în care au murit și până la 80% din locuitori, mulți înhumați în gropi comune. Marea majoritate a cauzelor deceselor, oficial, era distrofia sau dezenteria. Au fost documentate și 153 de cazuri de canibalism, la fel, descrise în actele organelor de drept ale vremii. Cartea conține fotocopii ale documentelor oficiale, traduse în română de către autoare, dar și mărturiile supraviețuitorilor, și poate fi împrumutată de la biblioteci.\n\nInclusă în campania din acest an de promovare a lecturii „Să citim împreună”, inițiată de către Biblioteca Națională pentru Copii „Ion Creangă” în colaborare cu Uniunea Scriitorilor din Republica Moldova, „Cartea foametei” a ajuns și la Criuleni, în ziua de 20 iunie 2024, la prezentarea găzduită de Biblioteca Publică Orășenească „T, Isac”. Am solicitat autoarei, prezentă și ea, să răspundă la câteva întrebări, pentru cititorii estcurier.md.\n\n-Stimată doamnă Larisa Turea, ce a servit drept imbold ca să începeți a lucra la această carte?\n\n-Am lucrat la ea ca să nu se uite. Atunci, nici nu credeam că va fi publicată vreo dată. În 1985 am fost acasă la Ion Druță și într-un fel am avut acordul lui. I-am trimis manuscrisul primei ediții și el mi-a zis că fac un lucru mare. A scris prefața. El a scris în viața lui două prefețe: la „Cu numele tău” de Grigore Vieru și mai apoi la „Cartea foametei”. Cartea a fost întâi scrisă cu grafie chirilică, am transliterat-o, am căutat foarte mult editura care s-o multiplice. Multe edituri au refuzat, le părea prea dură, chiar și în anii 90. Am publicat în presă în perioada ceea câte ceva și era problematic să publici. A fost prima carte la care am lucrat, anume ca să rămână mărturii, ca să nu uităm. În prima ediție am publicat foarte puține materiale de arhivă. De ce am avut nevoie de ele? Ca argument, pentru că mulți ziceau că „nu poate fi!”. Eu am aflat întâmplător, am povestit de multe ori istoria asta. Părinții mei erau învățători, erau schimbați dintr-un sat în altul. Eram mică de tot, și au găsit o femeie ca să mă țină. Era un sat unde nu aveam nici un fel de rude. O femeie a zis că vrea să stea cu mine. Într-o săptămână satul a început a vui și au zis că femeia asta pe timpul foametei și-a mâncat copilul. Ea se atașase de mine mică, și deși n-o mai primeau la noi acasă, ea mă urmărea. Ea avusese o fetiță, pe care – cum i-a spus maică-mii, că ar fi mâncat-o moartă deja, ca să supraviețuiască ea. Când eram matură, mi-a povestit maică-mea și eu am început să mă interesez.\n\n-V-ați gândit că va fi cartea cu care veți fi identificată mereu?\n\n-Nu m-am gândit la asta. Această carte care a ajuns acum la a V-a ediție, „mi-a mâncat” multe alte cărți. Mai am și alte cărți. Am publicat două cărți despre Eugen Doga, despre teatru, câteva piese publicate la București, acuma mă bucur că a apărut acest spectacol, „1946”, la Teatrul „Luceafărul”, inspirat din „Cartea foametei”. Actorii au lucrat foarte bine, dar tema epuizează. Cred că este spectacolul care consumă cel mai mult. Dar această carte m-a preocupat foarte mult.\n\n-Acum volumul de 560 de pagini este la a V-a ediție. Ați numărat, câte au fost scoase în total până acum?\n\n-În total – vreo 10 mii de exemplare. Cele mai multe au fost în ediția a II-a, care a apărut la București în 2008, la editura „Curtea Veche”. Aici era regimul care nu accepta asemenea teme. Ultima ediție – 2500 de exemplare, la „Cartier”.\n\n-Cum credeți, cine este cititorul acestei cărți?\n\n– Cred că sunt cititori diverși. Generația care a trecut prin asta citește, se interesează, dar văd mulți tineri la teatrul „Luceafărul” în sală, și foarte multe ecouri am de la ei. Premiera a fost în decembrie anul trecut, și până acum spectacolul se joacă cu casa închisă (n.r. – toate biletele vândute), ceea ce mă face să cred că există un interes. Dar spectacolul este peste carte, este un fenomen artistic, emoționează și este un fel de esență a cărții. Este un spectacol-document, au fost și prin sate. Au înregistrat câțiva supraviețuitori și este foarte credibil. Frica mea a fost că se va uita și nimeni n-o să creadă că a fost într-adevăr așa de grav.\n\n-Cred că fiecare familie are în istoria sa pagini legate de acei ani…\n\n-Da, cred, dar în familia mea nu s-a vorbit despre asta, pentru că ei, de fapt, ne protejau pe noi.\n\n-Ați menționat într-o dedicație la începutul cărții ochii roșii ale unei dactilografe, și azi în sală s-a vorbit emotiv și s-a reacționat emotiv. Cum a fot să documentați aceste istorii și cum ați depășit acele stări ?\n\n-Greu, foarte greu, pentru că înregistram pe bandă de magnetofon, plângeam și eu împreună cu ei. Lucrul în arhivă a fost foarte stresant. Cel mai greu a fost să vorbesc cu intelectualii, care aveau o autocenzură mai puternică, se temeau. Am păstrat numele vorbitorilor și localitatea, ca să fie autentic și să se creadă, că unii spuneau că-s povești. După o lună de înfometare, omul devine fiară, iar miile de ani de civilizație, creștinism, se reduc la zero. Îmi amintesc că am fost la pictorița Valentina Rusu-Ciobanu, care era însărcinată cu Lică Sainciuc atunci. Ea plângea și mi-a zis că era un chin să-și reamintească cele trăite atunci. Ei erau orășeni și au schimbat un dulap de haine vechi pe o sfeclă… Oamenii vindeau ușa de la casă, sicriiele … a fost ceva cumplit, ca să supraviețuiască. Dar oamenii simpli vorbeau, plângeam împreună cu ei, apoi descifram câteva ore, alegeam esențialul. Cartea este nonficțiune, mărturiile sunt, totuși, literatură non-ficțională, nu este o carte de istorie, dar am avut argumentul documentelor din arhivă. Când merg la asemenea întâlniri, le mulțumesc celor care au venit să rememorăm împreună acele timpuri cumplite, și de fiecare dată aflu și alte detalii.\n\n– Cât timp v-a luat să pregătiți prima ediție?\n\n-Am lucrat la ea cu soțul meu, Valeriu Turea. Deși tatăl lui a fost veteran de război, el a aflat împreună cu mine despre foamete. Am lucrat la documentare vreo 10 ani. De atunci tot continui să o completez cu detalii, sper să reușesc să o mai editez în România. Va fi o ediție cu mai puține documente de arhivă și să pun accente pe solidarizare, pe faptul că oamenii au rămas oameni în pofida condițiilor care li s-au creat, anume ca să ne dezumanizăm, dar totuși am rezistat. Cei care au rezistat, de fapt, au rezistat și pentru noi, salvându-se, ne-au salvat și pe noi.\n\n-Ați întâlnit vreo dată doamna care v-a fost dădacă, să vorbiți personal cu ea?\n\n-Nu! Istoria ei nu este în carte. Eu am plecat din sat imediat după școală, dânsa a dispărut. Oamenii îmbătrâneau repede. Femeia a cărei fotografie este pe coperta „Cărții foametei”, este o femeie de 30 de ani… Mai târziu, la o emisiune la TVR, o femeie din satul în care am crescut eu, amintește despre acea femeie. N-am mai fost demult în acel sat, cred că aș putea vorbi doar cu cea care a cunoscut-o.\n\n-Asupra căror cărți lucrați în prezent, paralel cu documentarea în continuare a „Cărții foametei”?\n\n-Acum lucrez asupra cărții despre Dumitru Cara-Ciobanu, actor de la teatrul „Luceafărul”, actor genial, a fost și actor de film. El a trăit 40 de ani, dar s-a filmat în 20 de filme.",
    "metadata": {
      "original_file": "Est-Curier_0017.html"
    }
  },
  {
    "title": "Pregătiți umbrelele: Vin aversele cu descărcări electrice",
    "content": "Meteorologii au emis o alertă de cod galben de instabilitate atmosferică pentru toată țara.\n\nÎn intervalul 11.09.2024, ora 12:30 – 12.09.2024, ora 05:00 se prevăd ploi de scurtă durată însoțite de descărcări electrice, izolat în raioanele centrale și de sud – averse puternice (în intervale scurte de timp sau prin acumulare se vor înregistra cantități de apă de 15-30 l/m 2 , izolat 35-45 l/m 2 ).\n\nSe prevăd pe arii restrânse intensificări ale vântului cu rafale de până la 15-20 m/s.\n\nTimpul instabil se va păstra până la 17 septembrie 2024.",
    "metadata": {
      "original_file": "Est-Curier_0502.html"
    }
  },
  {
    "title": "De mâine se vor distribui momeli pentru vulpi",
    "content": "La 27 octombrie 2022 demarează a doua campanie de vaccinare antirabică a vulpilor în Republica Moldova, aferentă anului 2022.\n\nMomelile sunt distribuite din avion, în conformitate cu documentele de zbor pregătite în acest sens, pe baza liniilor de zbor prestabilite. Pentru aplicare și orientare corectă, se utilizează sistemul de navigare și distribuție direcționată prin satelit (GPS). Persoanele, numite și instruite, distribuie momelile din avion într-un ritm mediu determinat de viteza de la sol, pe suprafețe întinse, cu o densitate de 25 momeli/km2, cu excepția suprafețelor zonelor locuite, a lacurilor, râurilor și drumurilor naționale.\n\nMaxim Sîrbu, șeful DATSA cu raza de acoperire Criuleni și Dubăsari, spune că timp de două săptămâni după distribuirea momelilor se recomandă restricționarea circulației libere a câinilor şi pisicilor în zonele respective, întrucât aceste animale reprezintă competitori pentru momeală. De asemenea, în regiunile în care s-au distribuit momeli, vânătoarea nu se recomandă pentru o perioadă de 14 zile de la distribuirea acestora.\n\nAgenția Națională pentru Siguranța Alimentelor atenționează populația că vaccinul nu este destinat imunizării animalelor domestice dar, în cazul consumului accidental, s-a constatat că vaccinul nu este dăunător pentru acestea (câini și pisici).\n\nDacă găsiți o momeală intactă, într-o zonă unde nu sunt copii sau animale de companie, lăsați momeala în acel loc.\n\nDacă găsiți momeala într-o zonă în care sunt copii sau animale de companie, protejați mâinile cu ajutorul mănușilor și, cu ajutorul unei pungi de plastic, luați momeala și plasați-o într-o zonă împădurită.\n\nDacă găsiți o momeală al cărei ambalaj (înveliș) este desfăcut, spart sau distrus, cu mâinile protejate de mănuși, plasați momeala într-o pungă de plastic și anunțați medicul veterinar pentru a ridica momeala respectiv ă.\n\nPrincipalul obiectiv al Campaniei este diminuarea progresivă a rabiei în Republica Moldova până la obținerea statutului de țară liberă până în anul 2023, dar și valorificarea fondurilor financiare acordate de Uniunea Europeană pentru eradicarea rabiei prin Decizia Grant SANTE/VP/2021-2022/RO/SI2.869931, decizie care prevede și acordarea asistenței financiare nerambursabile pentru Republica Moldova destinate finanțării măsurilor de profilaxie a rabiei la vulpile sălbatice pe o distanță de 50 km de la hotar cu România în interiorul Republicii Moldova, cu posibilitatea extinderii pe întreg teritoriul țării.\n\nCampanii similare de vaccinare antirabică a vulpilor în Republica Moldova au fost desfășurate și în anul precedent.",
    "metadata": {
      "original_file": "Est-Curier_0152.html"
    }
  },
  {
    "title": "Andrei Brighidin: „Autorităţile sunt obligate să reacţioneze la fiecare caz de discriminare din comunitate”",
    "content": "Andrei Brighidin, membru al Consiliului pentru Prevenirea şi Eliminarea Discriminării şi Asigurarea Egalităţii din Moldova, a vorbit despre cum perceperea fenomenului discriminării la nivel local, într-un interviu acordat Asociaţiei pentru Politică Externă (APE). Pe parcursul a opt luni, Consiliul şi APE au organizat mai multe training-uri în domeniul prevenirii și eliminării discriminării, la care au participat reprezentanţi ai autorităţilor publice locale (APL) din întreaga ţară, dar şi reprezentanţi ai organizaţiilor neguvernamentale şi mass-media.\n\n– De ce aţi ales să instruiţi anume funcţionarii din administraţia publică locală?\n\n– Am ales anume autorităţile publice locale, deoarece acestea interacţionează zilnic cu cetăţenii, fie că oamenii se adresează pentru a-şi rezolva anumite probleme, fie cer să le fie respectate anumite drepturi. Astfel, este important ca cei din APL să ştie cum să trebuie să reacţioneze la un caz de discriminare. Anterior, au fost instruite şi alte grupuri, cum ar fi cadrele didactice, poliţiştii etc.\n\nUn alt motiv pentru care am ales să instruim anume reprezentanţii APL este că, în prezent, suntem în proces de descentralizare, iar autorităţile locale urmează să devină principalii titulari de obligaţii. Acest lucru este menţionat şi în prevederile Legii cu privire la asigurarea egalităţii care spune că principalii responsabili de implementarea acestui act legislativ sunt Consiliulpentru Prevenirea şi Eliminarea Discriminării şi Asigurarea Egalităţii, autorităţile publice şi instanţele de judecată. De aceea, este foarte important ca APL-urile să cunoască cum să prevină şi să combată mai eficient fenomenul discriminării.\n\n– La instruiri au participat şi jurnaliştii. Cum apreciaţi calitatea produselor media (fie că sunt din presa scrisă, TV sau radio) la capitolul promovării toleranţei şi diversităţii?\n\n– Am fi dorit ca la aceste instruiri sa vină mai mulţi jurnalişti, însă prea puţini reprezentanţi ai instituţiilor mass-media au răspuns invitaţiei de a participa la instruiri. Probabil, asta se întâmplă deoarece domeniul discriminării trezeşte mai puţin interes pentru jurnalişti. Astăzi, este în vogă să reflecţi în presă situaţii de scandal, inclusiv la nivel politic, să mediatizezi anumite conflicte, fie în consiliul local, fie în Parlamentul Republicii Moldova, decât să relatezi despre persoane sau grupuri minoritare discriminate. De altfel, la Consiliulpentru Prevenirea şi Eliminarea Discriminării şi Asigurarea Egalităţii avem multe plângeri care vizează discriminarea prin intermediul produselor media şi anume instigarea la discriminare a mai multor grupuri minoritare. Avem pe rol o plângere pe un caz când un jurnalist vorbeşte despre programul de educaţie incluzivă şi îşi expune opinia proprie că acest program de incluziune este unul eronat şi că elevii se vor afla într-un mediu segregat. Într-o societate democratică, jurnalistul trebuie să fie conştient de responsabilitatea pe care o are şi să reflecte subiectul obiectiv, asigurând pluralismul de opinii şi fără a-şi impune punctul de vedere. Apropo, în aceste cazuri, petiţionarii ar putea depune plângeri şi la Consiliul de presă, care este o autoritate de autoreglementare jurnalistică.\n\n– O mare problemă este că mulţi dintre asistenţii şi lucrătorii sociali care interacţionează zilnic cu persoanele în etate, cele cu dizabilităţi sau din familiile social-vulnerabile, de fapt nu au studii speciale în acest domeniu. Cât de receptivă la instruitre a fost această categorie de participanţi?\n\n– Este adevărat, la prima vedere, am constatat că nu există un nivel suficient de cunoaştere a prevederilor legislative în domeniul eliminării discriminării. Noi însă am utilizat diverse metode de predare, inclusiv exerciţii practice, în care au fost implicaţi asistenţii sociali. Prin exemple concrete, am făcut acest transfer de informaţii, ca participanţii să înţeleagă mai bine (chiar dacă nu au studii în domeniu) care sunt formele discriminării. De asemenea, i-am instruit să facă distincţia dintre o formă a discriminării şi o nedreptate, unde să se adreseze dacă sunt victime a unui act discriminatoriu. După aceste instruiri, nu ne aşteptăm la schimbări radicale. Totodată, sperăm ca, după aceste seminare, asistenţii şi lucrătorii sociali, primarii, secretarii consiliilor locale etc., să recunoască un caz de discriminare şi să-i explice persoanei care reclamă o astfel de situaţie cum poate reclama cazul la Consiliulpentru Prevenirea şi Eliminarea Discriminării sau în instanţa de judecată.\n\n– Consiliul pentru Prevenirea şi Eliminarea Discriminării şi Asigurarea Egalităţii este o instituţie relativ nouă, constituită după aprobarea Legii cu privire la asigurarea egalităţii. Cum colaboraţi cu alte instituţii publice, cu organizaţiile neguvernamentale în domeniul drepturilor omului?\n\n– Avem o colaborare strânsă cu Oficiul Avocatului Poporului, lucru care ne bucură. Pe parcursul ultimilor trei ani, cooperăm cu diferite ONG-uri, inclusiv cu Asociaţia pentru Politică Externă, cu care am organizat instruiri pentru mai multe grupuri-ţintă în toate unităţile teritorial-administrative din ţară. În colaborare cu Asociaţia Promo-LEX am organizat instruiri tematice în regiunea transnistreană. Suntem conştienţi de faptul că o singură instituţie, cum este Consiliul pentru Prevenirea şi Eliminarea Discriminării şi Asigurarea Egalităţii, nu va putea ajunge la cei mai dezavantajaţi dacă nu îşi va uni eforturile cu organizaţiile care sunt „vocea” grupurilor vulnerabile (a celor cu dizabilităţi, de etnie romă, etnice etc.).\n\n– Unii pedagogi afirmă că metoda de instruire separată a unor categorii de copii din grupurile minoritare era mai potrivită decât modalitatea actuală, când copiii învaţă împreună. Ce părere aveţi despre această abordare?\n\n– La acest capitol există mai multe dificultăţi, atât de ordin financiar, cât şi atitudinal. Barierele financiare sunt multiple, nu există cadre didactice de sprijin în toate localităţile. Deseori, pedagogii, în loc să-şi ajusteze programa şcolară în funcţie de necesităţile speciale ale elevilor, nu fac altceva decât „să asigure liniştea” la lecţii. O altă problemă este că profesorii nu dispun de ghiduri metodologice cum să-şi adapteze programa şcolară. Salariile mici sau lipsa de motivare financiară reprezintă încă o barieră pentru a pune în aplicare metode noi de predare în procesul incluziunii educaţionale. Totodată, avem şi bariere de ordin atitudinal. Unele cadre didactice afirmă ca era mai bine când elevii erau segregaţi, aşa cum am moştenit din fosta Uniune Sovietică. Din punctul lor de vedere, copiii se simt mai bine în acest mediu. Este o ipoteză falsă, iar instituţiile internaţionale de profil s-au expus, în repetate rânduri, că instituţionalizarea trebuie să fie ultima variantă aplicată. Accentul trebuie să fie pus pe incluziune, pe un mediu care asigură diversitatea. Este regretabil faptul că nu toţi profesorii înţeleg încă importanţa diversităţii. Tocmai pentru asta desfăşurăm activităţi de instruire cu diferite categorii de persoane.\n\nAcest articol este realizat în cadrul proiectului “Instruirea asistenților sociali, reprezentanților societății civile din localități și ai mass-mediei regionale în domeniul prevenirii, raportării și combaterii cazurilor de discriminare la nivel regional și local”, cu suportul proiectului „Susținerea Instituțiilor Naționale pentru Protecția și Promovarea Drepturilor Omului (INPPDO) conform recomandărilor Comitetelor Convențiilor ONU și Revizuirii Periodice Universale (UPR)”, finanţat de Ministerul Afacerilor Externe al Norvegiei şi implementat de Programul Naţiunilor Unite pentru Dezvoltare în Moldova (PNUD) și Oficiul Înaltului Comisar ONU pentru Drepturile Omului (OHCHR). Opiniile exprimate aparţin autorilor și nu reflectă neapărat punctul de vedere al Ministerul Afacerilor Externe al Norvegiei, Programul Naţiunilor Unite pentru Dezvoltare în Moldova (PNUD) și Oficiului Înaltului Comisar ONU pentru Drepturile Omului (OHCHR).",
    "metadata": {
      "original_file": "Est-Curier_0386.html"
    }
  },
  {
    "title": "Colecția onițcăneanului Alexandru Popov",
    "content": "O colecţie de obiecte vechi, care, cu o sută sau două de ani în urmă, făceau parte din uzul gospodarilor din Oniţcani şi nu numai, şi-au găsit adăpost în curtea soţilor Alexandru şi Irina Popov, locuitori al satului.\n\nPe doi pereţi şi câteva mese, în muzeul impovizat din faţa beciului, vizitatorii pot vedea colecţii de obiecte, denumirea cărora azi uneori este neînţeleasă de către copiii, care-i vin în vizită, sau unele dintre ele au mai rămas doar în povești şi zicători: bărdiţă, bezmen, covată, chersân, căuș, suveică, spătar, jug, tânjală, chiuă, budăi, sunduc, terezele, vătave, fus, coromâslă, răstei, jealău, trăgaci, labă…\n\nAlexandru Popov a făcut studii în agronomie şi inginerie. Celor interesaţi de colecția sa de obiecte vechi le vorbeşte cu pasiune pentru fiecare lucru pe care îl are în micul său muzeu, ba chiar îi dă şi o caracterizare, presupunând şi unele circumstanţe, în care au apărut obiectele în sat, sau nişte referinţe interesante despre felul în care au fost executate. Cunoştinţelor sale, dar şi presupunerilor, le caută şi confirmare în enciclopediile pe care le consultă, și le comunică vizitatorilor și date din aceste cărți.\n\nPăstrează obiecte vechi, iar cu ele – și memoria despre consătenii care le-au făcut și folosit\n\nColecţia sa a pornit de la un samovar de aramă, ce datează cu 1887, pe care buneii soţiei sale, Irina, l-au adus din exil, din Siberia, după ce au fost eliberaţi din deportările staliniste, în 1956.\n\n– În 1987 am reparat acest beci vechi, construit de buneii Andrei și Palaghia Popov. Iniţial vroiam să stric beciul, de tot, pentru că în el este un izvor şi în unii ani nivelul apei era destul de înalt în acest beci, acoperea chiar ultimele două scări. Dar cineva mi-a zis, că nu are rost, pentru că oriunde voi săpa alt beci, oricum voi da de apă… Păi, când am descoperit beciul, gârliciul căruia era pe jumătate prăbușit, am mai găsit nişte obiecte vechi, inclusiv acel samovar din aramă, şi m-am gândit să nu le arunc, dar să le adun. Multe lucruri mi le-au dat prietenii, consătenii, unele le-am cumpărat din piețele din Chișinău, Strășeni, chiar foarte multe am cumpărat. Cel mai vechi exponat este o bărdiţă, de la 1821. După cum vedeţi, a rămas cu lama tare îngustă, la cât de mult a fost folosită şi cât de mulţi ani la rând ascuţită , – povestește Alexandru Popov despre lucrurile din colecția sa.\n\nO altă bărdița nu este doar veche, dar și deosebită prin faptul că meșterul care a mânuit-o era stângaci. Instrumentul are o coadă îndoiată în așa fel, încât meșterul să o mînuiască cu stânga și să nu-și lovească degetele, când lucra asupra unei scânduri mai late. Cu aceeași curbură este și bărdița folosită cu mâna dreaptă, iar dl Popov crede că meșterul ar fi avut și ucenici, care o foloseau. Dl Alexandru, adunând lucrurile și mărturiile despre ele, reușește să scoată din anonimat și să transmită altor generații nu doar amintirea despre familia sa și despre apropiați, dar și a altor consăteni de ai săi, trecuți de mult în lumea celor drepți. Așa e și cu bărdițele, despre care spune cui i-au aparținut. Ba mai mult, are în colecție și un dulăpior de perete, executat de același meșter, dar și alte scule folosite de lemnari cu ani în urmă. ”Acest dulap este făcut în 1939 de către lemnarul Gore Andrei, el încă nu era căsătorit, când l-a făcut. Mi l-a dat fiul acestuia, badea Ion Gore, care s-a născut doi ani mai târziu. La fel și instrumentele. Nu oricine poate lucra cu stânga, și instrumentele lemnarului stângaci nu erau folosite, de aceea au ajuns în colecția mea” , spune colecționarul.\n\nUn alt nume pomenit pentru vizitatorii muzeului impovizat de Alexandru Popov, este Profir Iacob. Din gospodăria acestuia în muzeu au ajuns o boroană din lemn cu cuie din fier, cei drept, doar trei secții din șase – atât a putut restabili colecționarul. Tot din gospodăria lui Profir Iacob este și un jug pentru boi, cu tot cu tânjală, păstrat foarte bine, folosit ultima dată în 1958. Ambele obiecte au fost donate de către fiul acestuia, Andrei Iacob.\n\nMulte obiecte din colecția onițcăneanului sunt produse cu zeci și sute de ani în urmă în țări precum Germania sau Marea Britanie, în manufacturi care ulterior s-au transformat în întreprinderi, active și astăzi. Este și cazul unui cântar, în stare perfectă, care poartă amprenta manufacturii ”Salter*S” din Marea Britanie, un cântar ”Zilbert”.\n\nO roată, după cum spune dl Alexandru, că ar fi ”de la un tun nemțesc”, produs de „Metzeler” în 1868, în Germania, ocupă un loc impunător pe perete. O simplă căutare pe internet ne duce la un site al unei companii cu același nume, care, în timpul războilui, probabil, făcea roți pentru necesitățile armatei, iar astăzi produce roți pentru cca 80 de branduri de motociclete.\n\n„Această roată o duceau niște vecini s-o dea la fier vechi. Eu le-am dat alt fier în loc, și ei mi-au lăsat roata mie” , explică colecționarul istoria obiectului, și mai adaugă, că într-adevăr, s-a convins, cât de bine fac nemții lucrurile. Apropo, un obiect interesant, turnat recent după o mostră veche și care seamănă izbitor cu o broască, pune la încercare agerimea minților celor care-i trec pragul muzeului. Și acest obiect, susține colecționarul, este nemțesc, mai exact, gândit de ei, și turnat recent în Moldova. ”Nimeni n-a ghicit pentru ce este. Nici nu te întreb, dar îți arăt. Știi că nemții purtau ciubote strâmte, să stee frumos pe picior, lungi, și le era greu să se descalțe. Și aceasta este o instalație pentru descălțat ciubotele” – şi demonstrează cum se foloseşte:\n\nDar revenim la cântare, pe care colecționarul a reușit să le adune destul de multe. Chiar în mijlocul spaţiului pe care l-a rezervat muzeului, stau două cântare, probabil, pentru cereale, destul de masive. Unul din ele datează cu anul 1891, iar celălalt e mai vechi, și nu este nici o dată încrustată pe el. Sunt identice, spune dl Popov, produse de aceeaşi manufactură, doar că în ani diferiţi, dovadă fiind încrustate pe ele date în diferite limbi. Pe unul – 320 de puduri (în limba rusă) şi 150 de kile – pe celălalt (în limba română). Un cântar i-a fost adus de către un consătean. Cântarul era defectat şi dl Popov l-a reparat. Cel de-al doilea, l-a procurat la piaţa de maşini, recent, iar cel care i l-a vândut a apus că l-a adus la Chişinău de la Reni, regiunea Izmail, găsit fiind în casa bunicilor. Ambele cântare sunt perfect funcţionale, iar cine nu crede, își poate verifica greutatea pe loc. „Eu, după cum văd, e aceeaşi mână, cu foarte mici diferenţe. Pe unul din ele este încrustat ”Rep.Soroca”. Probabil, a fost reparat vreo dată” – spune proprietarul muzeului.\n\nExponatele nu sunt întotdeauna în stare ideală, mai bine zis, rar din ele ajung funcționale în muzeul imporvizat, așa că acestea necesită multă muncă, până le restabilește sau le eliberează de rugina anilor. Pe lângă multe alte cântare, inclusiv din cele cu talere, în muzeul lui Alexandru se regăsește și cântarul care, de la 1950 până prin 1998, a cântărit toți copiii satului Onițcani, la punctul medical.\n\n„Iar acest sunduc (cufăr) are o istorie foarte interesantă. Bunelul meu, Vasile Dumitru Gore, a făcut armată la ruși, la marină, la Sevastopol. A fost luat pe 25 de ani, după cum am auzit de la părinți, și în 1914 avea făcuți deja 17 ani de armată, dar, din cauza unor probleme de sănătate, a fost trimis acasă. El a venit cu acest sunduc. Iată aici (n.r.- pe partea din dos a capacului) vedem o foaie din ziar, scris în limba rusă de până la 1918, când în cuvinte se mai folosea semnul tare «ѣ»” . Este dovada vechimii acestui cufăr”- povestește dl Popov.\n\nFiecare obiect care îi stârnește curiozitatea, este curățat de rugină sau reparat, dacă este cazul, dar sunt și obiecte, cărora nu le cunoaște nici denumirea, nici destinația.\n\nCâteva obiecte simple din lemn au un loc aparte în muzeul familiei Popov. Sunt niște cuiere pentru haine, o covată, pe care, spunea interlocutorul meu, le-a confecționat în grabă bunelul, revenit din exil. Nu sunt ornamentate sau lucrate cu mare iscusință, pentru că nu avea timp, nu avea din ce, dar se străduia omul să-și creeze condițiile necesare de trai, deoarece nu-i mai rămăsese nimic din cele agonisite până la exilare. Din averea familiei rămăsese un jug vechi, apoape putred, cu care tatăl colecționarului proptea ușa coștereței, mulți ani la rând, și care, la fel, și-a găsit locul în muzeul din spatele casei.\n\nCei interesați, pot vedea la Onițcani și o colecție de fiere de călcact de epocă, foarfeci vechi cu diferită destinație, inclusiv o pereche produse în Austria, dar și o colecție de potcoave pentru diferite animale, inclusiv potcoave pentru boi și măgari, dar și pentru cai de tracțiune, care par enorme, pe lângă potcoavele de cai de călărie.\n\nÎntrebat, dacă are vizitatori, dl Popov spune că l-au vizitat câteva clase de copii de la gimnaziul din localitate, s-au mai oprit niște călători cu familiile, care treceau cu mașina prin sat și au dorit să viziteze personal colecționarul, care a apărut într – un reportaj televizat. I-au mai călcat pragul prieteni, consăteni, dar și colegi din România, care fac parte din asociația culturală ASTRA. Întrebat dacă ar dori să-și pună colecția și muzeul în circuitul cultural, să-l facă atracție turistică a localității, a spus că nu știe cum ar fi procedura, dar că i-a spus cineva că este și o procedură costisitoare. În plus, nu este sigur că s-ar hotărî s-o facă, or, tot din auzite, obiectele ar putea trece în patrimoniul statului, și dumnealui se teme că se vor pierde astfel, iar cu ele, și munca de mulți ani de zile, care a depus-o pentru a le aduna. Mai colecționează, dar se gândește tot mai des, cui și cum ar putea să lase toate aceste obiecte, în condițiile în care unica fiică a plecat peste hotare cu tot cu familie.\n\nAm solicitat opiniile unor persoane, versate în domeniul muzeistic, despre care ar fi căile de punere în circuitul public a unor colecţii sau muzee private.\n\n”Inițial casa părinților nu era prevăzută să fie muzeu. Nici acum nu este. Este un loc, în care vizitatorul vine și trăiește în atmosfera acelei gospodării o oră sau două, cât își rezervează el. Eu am început prin a înregistra o organizație neguvernamentală, în cadrul căreia am deschis câteva ateliere de meșteșuguri. Am dezvoltat centrul din niște granturi mici, pe care am reușit să le accesăm. Mai târziu, am participat la un proiect cu UNDP, în urma căruia am înregistrat muzeul privat și el a fost inclus în circuitul turistic. Sunt două astfel de muzee în țara noastră. Trebuie să spun, că în conformitate cu statutul organizatiei neguvernamentale am putut să primim și vizitatori, iar taxa este ca la toate muzeele din țară – 10 lei. La început nu percepeam taxe. Oamenii vizitau gratis, dar după ce plecau, eu trebuia să fac ordine, iarna trebuiau lemne de foc sa încălzim casa, așa a apărut necesitatea înregistrării unei întreprinderi individuale în domeniul turismului, or, avem vizitatori care ne solicită excursii achitate prin transfer bancar, și în așa fel putem să-i deservim”.\n\nAlexandru Valeriu Moraru, istorician, primul director al Muzeului de Istorie Criuleni:\n\n”Toate instituțiile de acest fel se subordonează Ministerului Culturii. Eu cred că este real să fie înregistrat un muzeu privat și e îmbucurător faptul, or, sunt puține cazuri când cineva adună material pentru un muzeu. Persoana dată poate lua legătura cu Ministerul Culturii, direcția muzeografie, care stabilește de la câte piese poate porni un muzeu, cum trebuie să fie spațiul, îi oferă autoritățile un spațiu, sau îl are în propria casă. Aceeași instituție trebuie să facă o expertiză a obiectelor colecționate, ca să certifice dacă obiectele prezintă sau nu interes istoric, artistic. Deci, trebuie apreciată valoarea respectivelor obiecte. Care ar fi primii pași? Să deschidă pagina de internet a Ministerului Culturii, direcția muzeografie, și să caute acolo instrucțiuni pentru activitatea unui muzeu. Eu m-am ocupat de deschiderea Muzeului din Criuleni, am fost vreo 10 ani directorul acestuia. Nu este o procedură grea, trebuie doar să fie dorință, spațiu. Din câte cunosc, în republică sunt muzee private, cred că mai puțin de cinci. Îs puține, dar probabil că nu le-au mers în întâmpinare instituțiile statului. Dar merită salutat și apreciat acest om, că a adunat colecția sa, și trebuie susținut, dacă vrea să o pună la dispoziția publicului”.",
    "metadata": {
      "original_file": "Est-Curier_0369.html"
    }
  },
  {
    "title": "„Cel mai bun film de lungmetraj” a fost desemnată tragicomedia „Carbon”",
    "content": "„Carbon” a fost desemnat „cel mai bun film de lungmetraj” în cadrul Galei Premiilor Cineaștilor 2024, care a avut loc în seara zilei de 5 februarie 2024.\n\nTragicomedia „Carbon” în regia lui Ion Borș a fost cel mai premiat film în cadrul Galei Premiilor Cineaștilor 2024. Pelicula a obținut șase trofee pentru „Cel mai bun lungmetraj”, „Cel mai bun regizor” (Ion Borș), „Cel mai bun scenariu” (Mariana Starciuc), „Cel mai bun montaj” (Sergiu Barajin), „Cea mai bună coloană sonoră” (Roman Bordei) și „Cele mai bune costume” (Lilia Ixari).\n\n„Îi mulțumesc mult Marianei Starciuc pentru un scenariu care m-a prins din start și mi-a plăcut. Mulțumesc tuturor celor care au fost alături de la început și până la urmă”, a menționat regizorul Ion Borș.\n\nDrama „Varvara”, în regia lui Anatol Durbală, a primit două trofee, pentru „Cea mai bună scenografie” (Gabriela Răbuș) și „Cea mai bună muzică originală” (Pavel Malișev), iar „Tunete”, în regia lui Ioane Bobeica, s-a ales cu trei premii – „Cea mai bună imagine” (Nicu Dragan, Ioane Bobeica), „Cel mai bun rol feminin”, oferit Tincuței Josan, și „Cel mai bun rol masculin”, oferit artistului Anatol Mârzenco.\n\n„Am trăit 65 de ani ca să înțeleg că pot face și eu ceva pentru Republica Moldova”, a spus emoționat Anatol Mârzenco.\n\n„Cel mai bun scurtmetraj” a fost desemnată producția „Eu sunt Dorin” în regia lui Valeriu Andriuță, „Oameni gospodari” în regia lui Mircea Bobînă a primit premiul pentru „Cel mai bun serial”, iar „Republica libertății. Eseu.” de Vadim Tristan Belocur a fost desemnat „Cel mai bun film documentar”.\n\nJuriul a oferit și o mențiune specială jurnaliștilor Viorica Tătaru și Andrei Captarenco pentru documentarul „Drumul războiului: Irpin”, care a fost filmat la începutul războiului din Ucraina.\n\n„Această mențiune înseamnă pentru noi aprecierea breslei și suntem profund recunoscători pentru asta. Dedicăm această apreciere poporului ucrainean pentru că rezistă și luptă, dar și eroilor din prima linie care țin rezistența și luptă chiar în aceste clipe ca noi să simțim pacea”, a menționat jurnalista și regizoarea Viorica Tătaru.\n\nUniunea Cineaștilor din Moldova a oferit și un Premiu pentru performanță remarcabilă în producția cinematografică autohtonă producătorului Sergiu Cumatrenco. Cel mai emoționant moment al serii a fost urcarea pe scenă a compozitorului Eugen Doga, care a fost premiat de Centrul Național de Cinematografie pentru contribuția artistică adusă cinematografiei din Republica Moldova și a fost aplaudat în picioare. \n\n „Vă mulțumesc că v-ați amintit de ceea ce am făcut noi cândva, pentru că am făcut lucruri frumoase alături de nume frumoase precum a fost Emil Loteanu – mare om! În această seară m-am convins că noi avem o continuitate extraordinar de puternică. Felicit acești tineri cineaști care au apărut pe ecranele republicii”, a menționat maestrul Eugen Doga.\n\nCâștigătorii Galei din acest an au fost desemnați de 9 jurați din țară și de peste Prut. \n\n Printre aceștia se numără președintele Uniunii Cineaștilor din România, Laurențiu Damian; regizorul și scenaristul Igor Cobileanski; directoarea Centrului Național de Cinematografie, Valentina Iusuphodjaev, și criticul de teatru și film Larisa Turea. La Gală au participat ambasadori străini, parteneri de dezvoltare și reprezentanți ai autorităților centrale, printre care ministrul Culturii, Sergiu Prodan.\n\n„Am demonstrat în ultimii ani că filmele noastre sunt dorite, sunt întrebate nu doar în Republica Moldova, nu doar în UE, ci și peste ocean. Fondul Cinematografiei este acel instrument care va permite dezvoltarea de mai departe a breslei. Vă îndemn să participați activ la consultările publice pe care le va lansa săptămâna aceasta Ministerul Culturii împreună cu colegii din Parlament referitor la acest fond, care, din 2014 până acum, a servit la dezvoltarea cinematografiei” , a subliniat Sergiu Prodan.\n\n„Sper ca această Gală să devină un eveniment anual. Vreau să felicit pe toți cei care sunt prezenți în sală și să mulțumesc partenerilor. Sper că odată cu lansarea acestor modificări la Fondul Cinematografiei vom avea mulți susținători, în special spectatorii, care au demonstrat că își doresc film național” , a declarat directoarea Centrului Național de Cinematografie, Valentina Iusuphodjaev. \n\n „Noi ne-am adunat în această seară pentru a-i felicita pe cei mai buni, pentru a-i încuraja pe cei care nu se regăsesc printre câștigători și pentru a merge înainte indiferent de rezultate, cot la cot, pentru a produce filme, pentru a mișca lucrurile înainte și pentru a face ca țara noastră să fie recunoscută la nivel internațional și prin filme” , a afirmat președintele Uniunii Cineaștilor, Virgiliu Mărgineanu.\n\n„Suedia și partenerii noștri, USAID și Regatul Unit, suntem încântați să fim alături de cinematografia din Republica Moldova în călătoria sa către piețele internaționale”, a menționat ambasadoarea Suediei la Chișinău, Katarina Fried. \n\n Gala Premiilor Cineaștilor este la a doua ediție și a fost organizată de Uniunea Cineaștilor din Republica Moldova în parteneriat cu Ministerul Culturii, Centrul Național al Cinematografiei, USAID și Ambasadele Suediei și Marii Britanii la Chișinău prin intermediul Proiectului Tehnologiile Viitorului. Prima ediție a Galei Cineaștilor a avut loc în ianuarie 2020.",
    "metadata": {
      "original_file": "Est-Curier_0040.html"
    }
  },
  {
    "title": "Au găsit fata, iar familia a adoptat cățelușul care i-a stat alături",
    "content": "La 3 ianuarie 2025, în jurul orei 20:00, mama unei minore a cerut ajutorul poliției declarând că fiica a plecat la bunica într-un alt sat și după patru ore nu a mai ajuns la destinație. Fata nu avea telefon la ea.\n\nPeste 50 de polițiști s-au mobilizat imediat, iar în suport au venit rude, pădurari și localnici.\n\nDupă o noapte întreagă de căutări, la 4 decembrie, în jurul orei 09:40, fata a fost găsită într-un lan de la marginea pădurii, acolo unde a petrecut toată noaptea.\n\nFata a ales un drum mai scurt, prin pădure, dar s-a rătăcit. Copilei i s-a alăturat un câine care a stat lângă ea toată această perioadă.\n\nElena Baetrau, ofițer de presă a IP Dubăsari, spune că nu este prima dată când patrupezii se alătură copiilor dispăruți și îi însoțesc până când sunt localizați.” Această istorioară ne amintește cât de important este sa ne bucurăm de prietenia sinceră a patrupezilor, care ne pot însoți în cele mai dificile momente.”",
    "metadata": {
      "original_file": "Est-Curier_0410.html"
    }
  },
  {
    "title": "Noul Cod Silvic încurajază sădirea pădurilor private",
    "content": "Unul dintre primii moldoveni care a sădit o pădure privată este Boris Bețivu din Chișcăreni, r. Sîngerei. Acesta se bucură deja de o plantație viguroasă pe un teren de 18 ha, iar cei ce au inspectat-o susțin că este o pădure bine întreținută care numără peste 100 de mii de copaci. Plantația efectuată de Boris Bețivu demonstrează cǎ și mediul privat contribuie semnificativ la conservarea și dezvoltarea resurselor forestiere, se arată într-un comunicat al Ministerului Mediului.\n\nRecent, în cadrul unei vizite în raion, ministrul Mediului, Sergiu Lazarencu, a trecut și pe la pădurea lui Boris Bețivu. Ministrul și-a exprimat recunoștința față de inițiativa și efortul depus de către domnul Bețivu pentru plantarea și ocrotirea pădurii sale. Totodată, i-a încurajat și pe alți cetățeni să urmeze acest exemplu demn, în opinia sa. Oficialul a menționat că și astfel de inițiative apropie realizarea obiectivului de împădurire a 145 mii de hectare, stabilit în cadrul Proiectului Național de Împădurire și Reabilitare.\n\nNoul Cod Silvic, adoptat de Parlament în 2024 și publicat în Monitorul Oficial la 26 aprilie 2024, în vigoare la 26 aprilie 2025, conține și prevederi privitor la pădurile private, încadrează în limitele legale sădirea și exploatarea acestora.\n\nArticolul 5 al noului Cod stabilește că pădurea poate avea trei tipuri de propreitate: proprietate a statului; proprietate a unităților administrativ-teritoriale; proprietate privată. Proprietari privați pot fi atât persoane fizice, cât și juridice. Proprietatea privată asupra pădurilor se recunoaște în cazul plantării și/sau instalării naturale a vegetației forestiere pe terenurile proprietate privată, în ordinea stabilită de legislație, prin schimbarea destinației terenurilor.",
    "metadata": {
      "original_file": "Est-Curier_0105.html"
    }
  },
  {
    "title": "Ludmila Brînza: „Suntem optimiști că ne vom continua cu toții activitatea”",
    "content": "Începând cu 1 ianuarie 2024, direcțiile de asistență socială și protecție a familiei din subordinea consiliilor raionale trec în subordinea Agențiilor Teritoriale de Asistență Socială, subordonate ministerului de profil. Direcțiile Criuleni și Dubăsari vor trece la ATAS Ialoveni. Despre cum vor evolua lucrurile mai departe și ce știu până acum angajații din sistem, am discutat cu Ludmila Brînza, șefa în demisie a DASPF Criuleni, structură care a fost deja dizolvată prin decizia Consiliului raional Criuleni.\n\n-Astăzi (n.r. – 21.12.2023) am fost contactați de către Agenție, dar deocamdată nu am văzut un ordin oficial prin care să ne fie adusă la cunoștință conducerea și statul de personal al agenției. Din discuțiile pe care le-am avut până acum, cunoaștem că deja suntem în implementarea reformei asistenței sociale „Restart” și că procedura de reorganizare va dura pe parcursul unui an de zile. Din spusele guvernanților, toți angajații care la moment se regăsesc în cadrul direcției, vor activa în continuare, dar ne vom subordona Agenției teritoriale de asistență socială (ATAS) Centru cu sediul la Ialoveni. În republică s-au creat zece agenții și fiecăreia i se atribuie de la 2 la 4 raioane, în dependență de numărul populației.\n\n– Deci, prima etapă este preluarea sistemului „cum este”…\n\n-Da, iar deja în anul 2025 va fi clar ce modificări se fac, ce mențin, ce dezvoltă. Deocamdată, se mențin toate serviciile pe care le avem.\n\n-Când spun guvernanții despre „uniformizarea serviciilor” – noțiune din programul reformei, ce trebuie să înțelegem prin asta?\n\n-Se are în vedere accesul uniform al persoanelor în dificultate la servicii și prestații sociale. Uniformizarea înseamnă identificarea tuturor persoanelor care au nevoie de servicii sociale și oferirea accesului acestora la toate serviciile disponibile. Asta ar trebui să se întâmple prin informarea mai largă a populației, sensibilizarea societății la problemele lor, colaborarea mai bună cu societatea civilă. Clar, că și până acuma au fost informați, dar mai este un procent foarte mic care nu cunosc despre serviciile sociale existente și cum ar putea beneficia de aceste servicii.\n\n-Dar sunt raioane unde, de exemplu, nu sunt servicii de asistență parentală profesionistă, dar sunt altfel de servicii?\n\n-În raioanele unde unele servicii nu s-au dezvoltat, să spunem, nu s-a lucrat suficient pe aceste direcții. De exemplu, în r. Criuleni ne-am orientat mai mult spre servicii de tip familial, casă de timp familie. În alte raioane s-au orientat pe dezvoltarea centrelor de plasament. Serviciile au fost dezvoltate în conformitate cu necesitățile locale, în conformitate cu sursele financiare disponibile. Dacă centrele de plasament sunt mai costisitoare la întreținere, decât serviciile de tip familial, noi am ales să convingem conducerea să ne acorde surse financiare pentru dezvoltarea serviciilor de asistență parentală, case de copii de tip familie, asistență personală. E mai favorabil pentru beneficiari și pentru prestatori.\n\n-Avem serviciul de asistență parentală profesionistă, asistență socială la domiciliul, asistență socială comunitară, casă de copii de tip familie, asistență personală, sprijin familial, prestații sociale pentru transport, ajutor social. În 2024 ne-au asigurat că nu va fi lichidat niciun serviciu.\n\n-Printre angajații tuturor direcților din țară, în procesul de elaborare a acestei reforme, au fost făcute sondaje de opinie, să vă întrebe cum vedeți Dvs din interior această reformă?\n\n– Au fost făcute, încă de acum un an în urmă, când a început procedura de informare. Am fost adunați zonal, în focus-grupuri, ministrul nostru a fost în fiecare raion, s-a întâlnit cu angajații. Toți au avut ocazia să-și spună părerea. Ni se explica în ce constă reforma, că trebuie să urmărim îmbunătățirea calității vieții persoanelor aflate în dificultate, că reforma va fi în favoarea beneficiarilor. Totodată, resursele umane urmează să fie mai calificate, personalul mai calificat, cărora să li se ofere oportunități de dezvoltare conform necesităților. Noi am fost și vocea beneficiarilor noștri, le-am explicat și noi că vom fi în continuare finanțați de stat, serviciile se vor menține. Nu suntem panicați, dar optimiști că ne vom regăsi în noua structură și ne vom continua activitatea.\n\n-Legea bugetului de stat a fost deja publicată. Cum arată în noua lege salariile angajaților din sistemul asistenței sociale în 2024?\n\n-Ne promit că se vor mări lefurile, dar cu cât concret, nu cunoaștem. Vedem după 1 ianuarie.\n\n– Ați pomenit mai devreme despre calificarea personalului. Ce propune reforma la acest capitol?\n\n-Se propune o secție aparte de formare continuă a personalului, instituirea unor criterii de evaluare și organizarea evaluărilor asistenților sociali, ca să-i motivăm să parcurgă niște trepte de creștere profesională. Dar despre criteriile de evaluare s-a vorbit în raport cu tot personalul, nu doar cu asistenții sociali.\n\n-Ar însemna asta că sistemul vrea să scape de angajații necalificați?\n\n-Nu cred că „să scape”, dar să-i motiveze pe toți angajații. La noi în direcție, toți asistenții sociali sunt calificați, toți au studii superioare, fie în domeniu, fie din domenii conexe. Deja lucrătorii sociali se atribuie la personal tehnic. Față de asistenții personali, asistenții parentali profesioniști nu sunt cerințe ca să aibă studii superioare, cu toate că și din rândul lor avem angajați cu studii superioare, în schimb toți au urmat cursuri de instruire atât inițiale, cât și continue. Chiar și în planurile anuale, când le elaboram în direcție, includeam obligatoriu seminare și instruiri pentru angajați, cel puțin trimestrial. De multe ori se ofereau să ne acorde instruiri ONG-urile și noi am acceptat orice ofertă, pentru că instruirea continuă înseamnă un bagaj de cunoștințe bogat, respectiv, servicii mai bune pentru beneficiari.\n\n-La începutul discuției spuneați că sistemul va fi preluat „așa cum este”. Dar, pe de altă parte, Serviciul Echipă Mobilă, care face parte din domeniul social, pe care direcția îl procura de la un ONG, nu va mai fi finanțat.\n\n-Da, el nu va mai fi finanțat de către Consiliul Raional și nu este preluat de Agenție, pentru că serviciul nu este instituție publică. Noi contribuiam la Echipa Mobilă cu 400 de mii de lei anual. Centrul de plasament „A. Grajdian”, fiind instituție publică în subordinea consiliului, a fost preluat de agenție, spre deosebire de Serviciul social „Echipă mobilă”. La noi în raion rămâne fără finanțare și serviciul Centrului „Concordia”, similar cu cel al echipei mobile, la care contribuam cu 450 de mii de lei anual. La „Concordia” (n.r. – centru de zi și plasament pentru persoane în etate din Dubăsarii Vechi), mai contribuia cu bani primăria, dar nu sunt sigură dacă mai au și ei dreptul să finanțeze aceste serviciu. Consiliile raionale nu mai au dreptul să finanțeze servicii sociale.\n\n-Un capitol durut pentru sistemul social este serviciul asistență personală, când statul angajează un asistent personal pentru persoanele lipsite de mobilitate, adică, țintuite la pat. În ce măsură actualul sistem acoperă necesitatea cetățenilor de a avea un asistent personal?\n\n-Sperăm că trecerea în subordinea ATAS va crește și numărul asistențlor personali angajați. În raion la noi, numărul acestora e mare. Până acum, de la Consiliul raional Criuleni au fost plătite salariile a 107 asistenți personali, de la Agenția Națională de Asistență Socială am avut salarizare pentru 95 de unități și alte 25 de unități de asistenți personali au fost plătite din Memorandumul de colaborare cu UNICEF, acordate copiilor cu dizabilități. Toate aceste unități, 227 la număr, le preia Agenția. Acordul nostru de colaborare cu UNICEF durează 1 an și 4 luni și conform proiectului, autoritățile urmează să prelungească achitarea încă 3 ani. Dar avem în rând pentru un asistent personal încă 181 de persoane. Am înțeles că s-ar putea să se schimbe condițiile de acordare a unui asistent personal. Până acum la asistent personal au drept persoanele cu grad sever de dizabilitate, care nu se pot autodeservi independent (igienă personală, alimentarea, procurări la magazin), prioritar acei țintuiți la pat, cei cu tulburări psihice ce au nevoie de supraveghere continuă.\n\n-Odată cu trecerea la ATAS, bănuiesc, aveți speranța să aveți un buget mai mare pentru servicii. Care ar fi serviciile pe care doriți să le dezvoltați în acest teritoriu?\n\n-Cel mai mult ne dorim să se mențină cele create, dar foarte mult ne-am dori să avem câteva servicii regionale pentru copii în dificultate (problematici, delicvenți), care să ofere plasament temporar, la care să fie angajați specialiști cu calificare înaltă, care vor oferi consiliere și atenție acestor copii. Avem 2-3 centre de acestea în republică, dar sunt puține. Observăm că de ce merge, tot mai mulți copii de acest fel apar în societate, care de regulă provin din familii în care au suportat traume fizice, psihologice, care se manifestă în comportamentul lor. Am mai dori un serviciu de plasament pentru persoanele care vagabondează. Sunt oameni care au nimerit în situație dificilă, nu au unde merge, nu au rude. Sunt câteva cazuri în care noi am găsit soluția, am găsit loc de plasament la centrul din Criuleni, dar sunt și cazuri care nu au nici un statut și nu știm cum să-i ajutăm.\n\n-Fie că e persoană cu dizabilități, fie e pensionar, singuratic sau fără copii – asta ar însemna un statut. Dacă e vagabond, atunci e vulnerabil, dar dacă e și cu dizabilități, e dublu vulnerabil. Și organele locale de drept vorbesc adesea de un astfel de centru regional de plasament, iarna fiind cel mai problematic anotimp. Primul ajutor se acordă la spital, dar uneori durează identificarea. Am avut un caz că o persoană a stat 8 luni în spital, până i-a fost stabilită identitatea. El nu-și amintea, nimeni nu-l căuta. Acum e la centrul de plasament, noi am stabilit că e din Hârtop dar a plecat din sat de copil. El nu-și amintea singur, a fost găsit pe marginea drumului, a stat la pat, acum se mișcă. Au mai fost și alte cazuri.\n\n-În opina Dvs, sistemul e de vină că numărul beneficiarilor crește?\n\n-Nu cred că e de vină sistemul, e de vină conștiința fiecăruia. Persoanele nu sunt conștiente că la un moment li se dă o mână de ajutor, li se pune umărul ca să iasă din situație, dar uneori rămân indiferenți față de tot ce se face pentru ei. Prioritari pentru noi sunt copiii, familiile cu copii. Cu regret, a crescut numărul părinților care nu lucrează, nu au grijă de copii, beau și se ceartă… Nu știu de ce, dar nu sunt suficient de grijulii, nu le oferă căldură, dragoste. Mergem prin familii și observăm în ce condiții trăiesc copiii, uneori ne apucă groaza. Într-adevăr, sunt ajutați. Colaborăm cu o organizație neguvernamentală, care ajută câte 5-7 familii din fiecare localitate. Le susține material, psihologic, educațional, lucrează cu mamele, le învață cum se face curățenie, mâncare, cum să fie educați copiii, dar tot nu au succese mari. Am ajuns la situația să fie scoși copiii din familie, după jumătate de an de asistență, pentru că nu a fost posibil, nu i-au putut convinge pe părinți să ia tratament medical… Am avut și cazuri de succes, dar și de insucces.\n\n-Pe lângă asistența cetățenilor moldoveni, aveți în grijă și de cetățenii năpăstuiți de război, din Ucraina, refugiați pe teritoriul r. Criuleni. Criza refugiaților durează, cu ce vă implicați în viața lor?\n\n-La moment în r. Criuleni avem 335 de refugiați, dintre care în centre de plasament – 182, în localități – 153, din ei 148 de copii (86 în centre de plasament și 62 în localități). În centre este personal angajat responsabil de gestionarea centrelor, iar cu localitățile, noi, asistența socială, monitorizăm fluctuația, actualizăm statistica la fiecare două săptăpmâni. Regufiați la moment avem în 17 localități. Ne implicăm cu identificarea necesităților, suportul monetar, produse igienice, vouchere, coordonăm relația lor cu toate ONG-urile care apelează la noi să le ajutăm. Sunt orgnizații care se implică mai mult în viața refugiaților din centrele de plasament, altele – dimpotrivă, merg prin localități.\n\n-Copiii refugiaților au acees la studii în școlile noastre? \n\n – Au acces, dar nu toți doresc să meargă sau să învețe, pentru că trebuie să cunoască limba română, iar mulți preferă să învețe engleza. Vreo 10 copii erau încadrați în școli, majoritatea la Bălțata, unde este școală rusă. Majoritatea copiilor refugiaților fac studii online la școlile din țara lor, dar avem și copii de etnie romă, părinții cărora motivează că odraslele lor nu trebuie să învețe.",
    "metadata": {
      "original_file": "Est-Curier_0312.html"
    }
  },
  {
    "title": "Agricultorii păgubiți în 2022 vor primi câte 35l de motorină la hectar",
    "content": "1490 de fermieri vor primi motorină – ajutor umanitar acordat de către România. \n\n Conform datelor prezentate de producătorii agricoli, suprafața de teren afectată constituie 193584,13 hectare, după aplicarea coeficientului de categorisire a producătorilor agricoli, iar suprafața eligibilă constituie 114207,98 hectare. Cuantumul mediu cantitativ per hectar de motorină constituie 35,01 kg.\n\nMinisterul Agriculturii și Industriei Alimentare informează că Agenția de Intervenție și Plăți pentru Agricultură (AIPA) a recepționat 1546 de cereri din partea agricultorilor afectați de seceta din anul 2022. 56 dintre ele au fost respinse deoarece nu au întrunit criteriile de eligibilitate stabilite conform cadrului normativ. \n\n La 24 noiembrie 2023, AIPA s-a adresat către Ministerul Muncii și Protecției Sociale pentru a convoca Comisia interdepartamentală pentru ajutoarele umanitare, iar în rezultat, la 18 decembrie 2023, Comisia a aprobat lista, precum și calculele de repartizare a ajutorului umanitar extern. Distribuirea ajutorului umanitar către fermieri va fi asigurată de către Agenția Rezerve Materiale a Ministerului de Interne.\n\nEligibili pentru obținerea ajutorului umanitar sunt fermierii micro și mici, precum și instituțiile publice care dispun și exploatează teren arabil de până la 1500 hectare, care au fost însămânțate cu culturi fitotehnice pentru recolta anului 2022 și au fost afectați de secetă, concretizează în comunicatul din 2 ianuarie2024 Ministerul Agriculturii și Industriei Alimentare.",
    "metadata": {
      "original_file": "Est-Curier_0257.html"
    }
  },
  {
    "title": "Ministra Finanțelor, Victoria Belous, a discutat cu funcționarii din r. Criuleni",
    "content": "Ministra finanțelor, Victoria Belous, a fost la Criuleni. Programul vizitei sale a constat în discuții cu reprezentanții administrațiilor publice locale, a serviciilor desconcentrate și mediului de afaceri local.\n\nMinistra a avut o introducere scurtă despre procesul de elaborare a bugetului de stat pentru anul 2025, după care a propus celor prezenți să îi adreseze întrebări și să abordeze probleme specifice locale.\n\nPrima a luat cuvânt Olga Simon, șefa Direcției Finanțe a CR Criuleni, care a evidențiat problema datoriilor pe care unele școli vor putea să le aibă în lunile noiembrie-decembrie. Olga Simon a menționat că a notificat ministerul în această privință deja după ultima modificare a bugetului, deficitul prognozat fiind de 5,2 mln de lei. A primit răspunsul ministrei, că demersul va fi examinat. O altă problemă abordată de șefa de la finanțe a fost cea a salariilor mici ale specialiștilor din direcția pe care o conduce. „Salariul unui specialist din direcția finanțe constituie aproximativ 60% din salariul unui contabil de primărie”, spunea dna Simon. Victoria Belous a răspuns: „Am mai auzit plângerea dată și la alte APL-uri”, iar ulterior și-a expus propria părere, potrivit căreia salariile sunt mici în mai multe domenii (educație, instituții de forță, administrație, etc), și majorarea nu se întâmplă nu pentru că n-ar fi dorință, dar pentru că dacă valoarea de referință va crește până la 100 de lei, bugetul va avea nevoie de minim 400 mln de lei pentru creșterea fondului de salarizare, și nu sunt atâția bani.\n\nO altă problemă abordată ar fi salarizarea instituțiilor de cultură în unele localități. Primarul de Drăsliceni, Petru Buzu, s-a interesat, dacă nu preconizează cumva Guvernul să preia salarizarea instituțiilor de cultură din sate.\n\n„Noi avem două case de cultură, în comună, în ambele este activitate artistică, avem colective – model, doi directori și alți specialiști, două biblioteci, un muzeu, dar domeniul ne costă 1 mln 800 de mii de lei anual. Eu nu mă plâng, dar este o povară pentru bugetul local” – spunea primarul. Dumnealui a spus că a încercat consiliul local să reducă din norma angajaților din cultură de la 1 unitate la 0,75, dar a fost acționat în judecată și salariații au câștigat procesele în instanță. Ministra Finanțelor a spus că, deși în spatele optimizării stau oameni, optimizarea cheltuielilor este datoria primarilor, dar și-a arătat și mirarea, că într-o comună este atâta activitate artistică și a remarcat că n-a fost la nici un concert la Drăsliceni. Evident, a și fost invitată. Și președintele raionului, Alexandru Carțîn, l-a susținut pe Petru Buzu: „Poate se duce și cultura la Ministerul Culturii? Pentru APL de nivelul doi e aceeași problemă. Dar mai avem prin primării și case de cultură cu suprafețe de mii de metri pătrați, care necesită surse enorme pentru întreținere, cum sunt cea de la Mașcăuți sau Dubăsarii Vechi”.\n\nPetru Buzu a mai semnalat că s-a schimbat legislația fiscală cu privire la impozitarea publicității exterioare (panouri). Regulile vechi permiteau impozitarea după metrul pătrat de spațiu publicitar și asta permitea primăriei să conteze pe o sumă previzibilă, achitată de agentul economic care gestionează panourile, iar acum legea îi permite consiliului local să stabilească taxa de publicitate în mărime de un anumit procent din volumul vânzărilor, și astfel nu se știe cât anume va reveni bugetului local, pentru că prestatorul de servicii publicitare nu-și declară vânzările. Răspunsul ministrei a spus că toate rapoartele agenților economici (statistice inclusiv) pot fi găsite cu ușurință pe internet, dacă se introduce la căutare codul fiscal al contribuabilului, așa că taxa se poate calcula ușor, fără ca să mai declare ceva agentul economic.\n\nO problemă mai nouă au semnalat primarii de la Miclești și Izbiște, și anume, lipsa veniturilor în primării de la agenții economici care instalează și produc, vând energie electrică produsă de vânt cu ajutorul turbinelor eoliene. Autorizațiile de construire pentru turbine le eliberează primarul localității în a cărui extravilan sunt instalate aceste turbine, dar că în primărie vine doar impozitul funciar de pe 4 ari de pământ, pe care stă o turbină, și nici un bănuț din profitul pentru vânzarea energiei electrice. Situația li se pare discriminatorie în raport cu alți agenți economici din localitate, care achită impozite și taxe din activitatea lor antreprenorială. Răspunsul Victoriei Belous a fost că proprietarii de turbine eoliene își încep a răscumpăra investiția în al șaselea an de activitate și că de această dată ar fi mai mult de partea antreprenorului care poate a pus în gaj la bancă casa și masa ca să construiască o turbină, și că legea le permite, dacă își reînvestesc profitul în afacere, să nu achite impozit pe profit. Însă, ca să vină în primărie măcar impozitul pe salariul angajaților, firmele care au în posesie turbine sunt obligate, în termen de 60 de zile de la deschidere, să înregistreze subdiviziuni în localitățile unde dețin turbine, și le-a recomandat primarilor să verifice la direcția deservire fiscală, dacă asta se întâmplă.\n\nAu mai abordat cei prezenți și problema muncii ilegale în întreprinderile agricole, și neplata de către Ministerul Mediului a banilor pentru proiectele realizate de antreprenori, și despre reforma administrativ teritorială, și despre repartizarea veniturilor de la contribuabilii mari. Ministra finanțelor i-a anunțat pe cei prezenți în sală că la 17 octombrie va organiza o ședință on-line la care va invita și colegii din alte ministere ca să discute problemele vociferate de funcționarii din Criuleni, și le-a promis răspunsuri la o parte din întrebările abordate azi.",
    "metadata": {
      "original_file": "Est-Curier_0484.html"
    }
  },
  {
    "title": "Cu ajutorul UE, dubăsărenii învaţă să transforme gunoiul în resursă",
    "content": "Liuba Damaschin, locuitoare a satului, susţine că este mulţumită, deocamdată, de serviciul de colectare a deşeurilor pus în aplicare în satul în care locuieşte de peste 40 de ani, deşi crede că acesta ar trebui să se mai dezvolte şi să dispună de containere la fiecare poartă. Femeia afirmă că 25 de lei pe lună este un tarif accesibil pentru evacuarea deşeurilor, la fel şi taxa de salubrizare, care este de 50 de lei pe an de locuitor: \n\n \n\n \"Pe moment, sunt mulțumită! Eu stau în vârful dealului și sunt aproape de gunoiște, dar de doi ani sunt clienta serviciului de evacuare a deșeurilor și îmi place că de două ori pe săptămână ni se ia gunoiul de acasă. Noi îl pregătim în saci. Dacă ar mai fi și containere să-l punem la poartă și să se evacueze mecanizat, cu vreo mașină, ar fi și mai bine. Eu sunt lucrător social, zilnic mă întâlnesc cu lume diferită, și chiar le explic că orice început e greu de pornit. Tariful pentru serviciu nu mi se pare mare. Poate le pare mare celor care nu înțeleg, dar angajații tot trebuie plătiți. Eu am analizat și aș zice că e bine. Mai plătim și o taxă de salubrizare în primărie, dar încă nu m-am interesat detaliat pentru ce se folosesc acești bani\". \n\n \n\n Am întâlnit, însă, şi cetăţeni care afirmă că nu produc gunoi, iar de plastic scapă prin incendierea lui. \n\n \n\n\n\nCum se face gunoiul resursă? Prin selectare! \n\n \n\n Rodica Aștifeni, coordonatoarea proiectului, descrie activitățile lui în felul următor: \n\n \"Proiectul are denumirea \"Deșeurile - resursă sau problemă\", finanțat de GIZ în parteneriat cu AO AGER și AO Habitat. Scopul principal este de a instrui populația privitor la colectarea deșeurilor solide. Avem de instalat 13 puncte de colectare sortată a deșeurilor, dotate cu tomberoane pentru plastic și sticlă, și 5 tomberoane pentru deșeuri de echipamente electrice și electronice. Cele din urmă vor fi instalate la primărie, la magazin, la casa de cultură, poștă, adică în locurile cele mai aglomerate. Ne dorim o populație informată și un grup activ de tineri instruiți în domeniul educației ecologice, care vor promova soluțiile pentru un mediu curat și sănătos și pe viitor, și în alte proiecte. A coordonat activitatea acestui grup colega noastră dna Galina Costețchi, care predă și ore de ecologie la liceul din sat. Tinerii au mers și cu prezentări speciale la colegii lor mai mici din școala primară, grădiniță . \n\n \"Proiectul are denumirea \"Deșeurile - resursă sau problemă\", finanțat de GIZ în parteneriat cu AO AGER și AO Habitat. Scopul principal este de a instrui populația privitor la colectarea deșeurilor solide. Avem de instalat 13 puncte de colectare sortată a deșeurilor, dotate cu tomberoane pentru plastic și sticlă, și 5 tomberoane pentru deșeuri de echipamente electrice și electronice. Cele din urmă vor fi instalate la primărie, la magazin, la casa de cultură, poștă, adică în locurile cele mai aglomerate. Ne dorim o populație informată și un grup activ de tineri instruiți în domeniul educației ecologice, care vor promova soluțiile pentru un mediu curat și sănătos și pe viitor, și în alte proiecte. A coordonat activitatea acestui grup colega noastră dna Galina Costețchi, care predă și ore de ecologie la liceul din sat. Tinerii au mers și cu prezentări speciale la colegii lor mai mici din școala primară, grădiniță . Au filmat apoi și un produs video , prin care au îndemnat consătenii să se implice în soluționarea problemelor de mediu în satul nostru\".\n\n\"Acesta este primul proiect de mediu al asociaţiei, într-un sat în care sunt 2200 de gospodării şi doar cca 700 de clienți ai întreprinderii municipale. În acest proiect am reuşit să punem la punct o strategie locală de gestionare a deşeurilor menajere, care are scop să crească numărul de oameni conectaţi la serviciul comunal de colectare a deşeurilor, acum el având o acoperire de doar 24% din gospodării. Scopul propus este un plus de 100-200 de clienți noi, respectiv, mai multă ordine în jurul satului.\" \n\n \n\n\n\nAsociația și-a început proiectul prin a colecta opiniile dubăsărenilor despre satisfacția de moment a oamenilor privind serviciile acordate de întreprinderea municipală locală și propunerile de îmbunătățire a acestora. Tot în sondaj respondenții au indicat locurile unde ar fi bine să se instaleze platformele pentru colectare selectivă. \n\n Referitor la resursa identificată din gunoi, după cum spune denumirea proiectului: \"Dacă e colectare sortată, deja e o resursă, nu aruncăm pur și simplu la gunoiștea care se acoperă cu pământ. Agentul economic care ne-a livrat tomberoanele va încheia un contract cu administrația publică locală și va evacua aceste deșeuri sortate – PET-uri și sticlă. O altă resursă – compostarea gunoiului, ne putem îmbunătăți calitatea solului cu îngrășământ produs în gospodăriile noastre, putem învăța să curățim cu metode accesibile acasă apa menajeră și o putem folosi pentru irigare\" – a mai adăugat coordonatoarea proiectului. \n\n \n\n\n\n\"Părerile în sondaj la început au fost împărțite Unii oamenii spuneau că sunt de acord chiar să se mărească prețul serviciilor, alții – nu, ar fi de acord să selecteze, doar să rămână tariful vechi. Proiectul ia sfârșit în august, cu instalarea tomberoanelor pe platformele speciale, construite prin contribuția consiliului local. Mai avem de realizat o instruire pentru tineri prin care să-i învățăm cum se face corect compost din resturile biodegradabile sau cum putem curăța apa menajeră și să o folosim apoi pentru irigare. Vom mai avea o adunare generală a satului la care vom îndemna cetățenii să se alăture inițiativei noastre.\"\n\nStrategie locală, orientată spre lichidarea gunoiştilor \n\n Membrii asociaţiei susţin că APL din s. Dubăsarii Vechi a acordat susţinerea necesară proiectului. \n\n La rândul său, primarul, Vitalie Casian, întrebat dacă se observă deja impactul proiectului în sat, a spus că e prematur să se estimeze, pentru că abia recent au fost instalate tomberoanele pentru colectarea selectivă. Ceea ce îl bucură, însă, pe primar, este că, citat: \"Mulţi, de când au aflat că o să fie tomberoane pentru plastic și sticlă, le-au colectat acasă, nu le-au dat la tractor, și cum am instalat doar primul tomberon, s-a umplut în două zile. Înseamnă că oamenii s-au pregătit, e un semn bun\". \n\n \n\n Edilul explică şi rostul taxei de salubrizare: \"Taxa de salubrizare de 50 de lei pe an de locuitori, sau 4 lei și un pic lunar, acoperă în proporţie de 60-70 la sută cheltuielile pentru amenajarea gunoiștii, salubrizarea localităţii și achitarea iluminatului stradal. Celelalte părţi din aceste cheltuieli se acoperă din veniturile primăriei\". \n\n Strategia locală de gestionare a deşeurilor, în viziunea primarului, este orientată spre o selectare cât mai minuţioasă şi mai masivă, ca să scape satul, pe cât e posibil, de gunoişti, fie ele aprobate sau spontane: \n\n\n\nÎn ultimii 17 ani, cantitatea deșeurilor generată per om s-a triplat \n\n Conform unui studiu realizat de \n\n În 17 ani analizați, afirmă Aurelia Bahnaru, președinta asociației, cantitatea de deșeuri produse anual de o persoană a crescut de la 122 de kg anual la 330 kg. A crescut și ponderea deșeurilor municipale în totalul de deșeuri generate în țară – de la 17,87% în 2001 la 36, 52% în 2018. Mare parte a lor este rezultatul consumului iraţional. \n\n Aceste cantități sunt tot mai greu de gestionat în lipsa infrastructurii promise de către instituțiile statului și incluse în Strategia de gestionare a deșeurilor menajere solide 2013-2027, sub formă de poligoane regionale de stocare a deșeurilor, de stații de transfer. Primăriile și cetățenii activi rămân adesea doar cu dorința de a dezvolta servicii, dar fără a vedea și finalitatea eforturilor lor. Conform ultimilor statisticii de pe resursa \n\n \n\n Conform unui studiu realizat de Asociația pentru Valorificarea Deșeurilor, întemeiat pe date prezentate pe parcursul anilor de Biroul Național de Statistică și pe Rapoartele Inspectoratului pentru Protecția Mediului, privind gestionarea deșeurilor, analizate de la 2001 și până în 2018, cantitatea de deșeuri generate de diferite sectoare ale economiei naționale și de populație a crescut constant În 17 ani analizați, afirmă Aurelia Bahnaru, președinta asociației, cantitatea de deșeuri produse anual de o persoană a crescut de la 122 de kg anual la 330 kg. A crescut și ponderea deșeurilor municipale în totalul de deșeuri generate în țară – de la 17,87% în 2001 la 36, 52% în 2018. Mare parte a lor este rezultatul consumului iraţional.Aceste cantități sunt tot mai greu de gestionat în lipsa infrastructurii promise de către instituțiile statului și incluse în Strategia de gestionare a deșeurilor menajere solide 2013-2027, sub formă de poligoane regionale de stocare a deșeurilor, de stații de transfer. Primăriile și cetățenii activi rămân adesea doar cu dorința de a dezvolta servicii, dar fără a vedea și finalitatea eforturilor lor. Conform ultimilor statisticii de pe resursa e-circular.org , în r. Criuleni în 2018 erau exploatate 30 de gunoiști (la 38 de localități sau 25 de primării), dar mai existau și 45 de gunoiști spontane.",
    "metadata": {
      "original_file": "Est-Curier_0191.html"
    }
  },
  {
    "title": "Destine marcate de străinătate",
    "content": "Câte poate să încapă în soarta unui om? De neimaginat!\n\nCâtă voință poate avea un om? De nemăsurat!\n\nCâtă credință poate avea un om? De necrezut!\n\nErmurache Elena este unul din copiii basarabeni născuți în îndepărtata Siberie, în familia lui Andrei și a Ecaterinei Bocan, originari din s.Cruglic, r. Criuleni, deportați printr-un denunț scris de vecini în 1949.\n\nA fost una din cele două gemene care au văzut lumina zilei la 30 noiembrie 1951, în îndepărtatul Krasnoorlovsk, regiunea Tiumeni. Destinul acestei familii, relatat de Elena Ermurache, te face să simți fiorii istoriei unui neam întreg…\n\n– Bunicul Ștefan, a fost primul gospodar în satul Cruglic: muncea și avea de toate. Toți copiii lui au fost la fel oameni gospodari – povestește dna Elena Ermurache. – Tatăl meu doar prin muncă se alina – avea și lucra împreună cu mama 15 hectare de pământ, aveau livadă, vie, pădure în Cruglic și Ohrincea. Aveau cai, car cu boi, oi, capre, vaci, viței, prisacă cu albini și în general tot ce poate avea un om muncitor și gospodar la țară.\n\nAvea și o mică magazie, unde vindea vin, miere, făină, adică tot ceea ce producea cu mâinile sale. Mama mea nu avea studii, dar era o femeie cu credință, dragoste și hărnicie deosebită. Au avut împreună 10 copii și tare se mai întristase când primii trei au decedat timpuriu din cauza greutăților. Mai apoi, după trei fii, mama tare se mai ruga ca Dumnezeu să-i dea o fiică ca să aibă cui țese zestre. Și iată că fata se născu în vara anului 1949 și mama zi și noapte țesea covoare, țoluri, lăicere pentru zestre.\n\nTata… cuvintele se topesc în vârful buzelor când pomenesc de el. Când era mai tânăr a fost lovit de copita unui cal și din cauza rănii infectate și-a pierdut piciorul mai jos de genunchi. Avea două schimburi de proteze: de sărbătoare cu talpă ca să poată încălța un pantof, și de lucru, cu un țăruș din lemn în capăt. Dar cu toate astea muncea mai ceva decât unul sănătos: a făcut singur casă cu lemn gravat, uși frumoase, podea șlefuită și ferestre luminoase. Avea doar patru clase românești, dar îi ajungeau pentru a se descurca în viață.\n\n– Măi Andrei, o să te deporteze! – îi ziceau autoritățile române la retragere. – Hai cu noi, în România o să fii gospodar… ești ager la minte, harnic…. o să te descurci…\n\nDar tata a zis: – Nu! Eu nu-mi pot lăsa țara, nu mă lasă pământul…\n\nȘi a rămas… A rămas până în noaptea de 5 spre 6 iulie 1949, când au venit cu armele la miezul nopții ca să-l aresteze ca pe un tâlhar. În ajun botezase fata cea mai mică, pe masă era o farfurie cu prăjiței “bășicați”, ca pe timpuri…\n\n– Măi, da ce chiar o să ne ridice? -se întreba tata… – Nu am avut funcții în primărie, toată viața am muncit pământul, nu am furat nimic în viața mea, am copii mici, fără un picior. Poate m-or lăsa…\n\nMai întâi s-a ascuns, crezând că dacă nu-l vor găsi pe el, îi vor lăsa în pace familia, dar văzând că mamei i se făcu rău, s-a predat soldaților. I-au urcat pe toți împreună: mama, tata și cei trei copii ai lor de 4 și 2 ani, și ultima, fiica mult așteptată – de doar 4 săptămâni. Numai mașina s-a mișcat, că toți au și dat buluc în gospodăria tatei: și vecinii, și conducerea… Fiecare lua ce apuca – covoare, țoale, vin, purcei, oi… totul muncit de familia noastră. Era a doua oară când părinții mei pierdeau toată gospodăria.\n\nPrima oară – în timpul războiului, fiind evacuați la revenire n-au găsit nimic. Pe bunicul Ștefan nu l-au luat, fiindcă era prea bătrân. Tot în seara aceea i-au ridicat și pe ceilalți 6 frați ai tatei, doar cel mai mare, Filip, a scăpat fugind. Cu fuga a scăpat și Tudor, fratele meu mai mare, care a rămas cu bunelul. La plecare mama o implora pe o vecină:\n\n– Te rog, să vii să le faci câte o gură de mâncare moșneagului și copilului ista… că or muri de foame, săracii!\n\nI-au urcat într-un tren marfar, fără ferestre, fără apă și mâncare.Cum de a supraviețuit frigului și foamei fetița lor de numai câteva săptămâni, deoarece mama pierduse laptele din cauza stresului și nu putea alăpta, nici acuma nu-mi pot explica.\n\nPeste o lună au ajuns în regiunea Tiumeni, raionul Armizonsk, satul Krasnoorlovsk. I-au cazat pe 5 familii într-o baracă mică, în jur doar taiga… Hai, poftim! Luați și trăiți!.. Tata s-a dezmeticit repede, și deoarece era harnic, în decurs de o vară a făcut o casă din bârne, a învățat o nouă profesie – de lemnar și a început să muncească. În decurs de un an avea deja o gospodărie bine conturată. Până și vacă a cumpărat, ca să aibă lapte pentru copii. Se odihnea doar duminica, pe care o petrecea citind cărți religioase. Și se ruga…\n\nDe fapt, se rugau ambii, în fiecare zi, să-și poată vedea locurile natale. Mama muncea la tăiat stuf și făcea cele mai gustoase bucate din cătun, că mâncare acolo nu prea era, doar pâine din secară, ciuperci și tot ce poți strânge de la mama natură. În toamna anului 1951, cu toate greutățile, mama a născut. A adus pe lume gemene: pe mine și pe sora mea Viorica, ambele primind numele în cinstea bunicelor noastre, decedate timpuriu: “Dumnezeule! Mare este puterea ta, Doamne! dacă m-ai învrednicit să dau naștere acestor două ființe mici pe aceste meleaguri străine și îndepărtate!” – spunea ea adesea.\n\nȘi într-adevăr, credința lor a fost mare și Dumnezeu avea grijă de noi. Eram sănătoase în pofida greutăţilor și lipsurilor, și chiar în același an vaca noastră a fătat două vițele, astfel gospodăria noastră din Siberia deveni mai mare. Copilăria mi-o amintesc cu 3-4 luni de primăvară-vară, cu mlaștini desfundate peste tot, gândaci mari și gustul acru al pâinii de secară. Restul era doar iarnă cu ninsori și viforniță, frig și urlete de lup chiar sub fereastra casei noastre.\n\nNe-au permis să ne întoarcem la baștină în iunie 1956.\n\n– Nu plecați! La ce vă trebuie?! Aveți aici deja gospodărie! Acolo o să începeți totul de la zero, o să vă țină de nimeni…- le ziceau vecinii, care erau și ei la fel deportați, de toate națiunile: ruși, nemți, ucraineni, polonezi…\n\nChiar și autoritățile locale le propuneau să rămână să lucreze mai departe.\n\n– Să fie un foc cât de mare și o apă cât de adâncă, că nimic nu mă poate opri ca să plec să-mi văd copilul – zicea mama mea, gândindu-se la băiatul lor rămas singur acasă, deoarece bunelul Ștefan, născut într-un an cu Lenin,1870, decedase într-un an cu Stalin, în 1953, iar Tudor rămase singur deja de trei ani.\n\nCând ne-am reîntors, mult timp ziceam că nu este fratele nostru, nu este „bădica” nostru, dacă noi, născute în Siberia, nu l-am putut vedea. Ne-am întors în sat, iar părinții priveau cu jale la casa lor, care nu mai era a lor, ci transformată în maternitate. Așa au pățit și frații tatei deportați, casele cărora au fost transformate în oficii poștale, cârmuiri de colhoz, grajduri de cai, magazii… Nici vorbă să ni le restituie, așa că tata a făcut altă casă, în ograda bunicului.\n\nDupă reîntoarcere, mulți ne ziceau „culaci”. Autoritățile, vecinii nu se așteptară să revenim. Chiar și la școală, unii colegi îmi spuneau că sunt fiică de culac. Sufeream mult… Un cuvânt nu puteam zice, toți ne ponegreau de parcă nu eram oameni. Tata știa și vedea toate astea. Într-o zi l-am întrebat dacă e drept că “culaci” înseamnă oameni bogați ce mănâncă doar colaci albi, cum mă porecleau colegii? M-a luat într-o parte zicându-mi: „Nu le atrage atenția. Culac provine de la cuvântul rusesc „кулак „ adică pumn. Și li se spunea în trecut țăranilor înstăriți care munceau de zori și până noaptea pământul și dormeau puțin cu pumnul sub cap, în loc de pernă, pe unde îi apuca vremea, ca a doua zi să fie gata primii de muncă. Ceea ce ne socot ei nu este corect. Lasă-i să vorbească, destinul nostru e să muncim.”\n\nAstfel prin câteva vorbe simple și prin exemplul său, mi-a alinat frământările mele de copil. Totuși, ne-a scos din școala din sat și ne-a transferat la școala internat de la Dubăsari. Și iarăși despărțiri, lacrimi, ne vedeam rar părinții. Tata a făcut ceea ce știa mai bine– a muncit. Tata tot timpul așa zicea: “De muncă nu moare nimeni. De scârbă…scârba te doboară cu zile…” A fost om cuminte, slăbuț din fire. Fiind lemnar, făcea uși, ferestre, acoperișuri la casele din sat. Îl luau la lucru chiar și fruntașii din partid, știindu-l om harnic și priceput. Lumea se mira: „Cum oare poate un om cu un singur picior să se cațăre pe vârful unei case?”.\n\nMama s-a angajat în colhoz la tutun, a fost chiar și „peredovik„ (adică fruntașă). La vârsta de 44 de ani, în 1959, la trei ani de la revenire, a născut al 10-lea copil – un băiat, și i-au pus numele Gheorghe, în cinstea Sf. Gheorghe Biruitorul, în semn de mulțumire pentru că au izbutit să învingă toate greutățile vieții.\n\nÎntotdeauna, când cocea pâine sau plăcinte, mai întâi dădea de pomană, apoi mâncam noi, zicând că e păcat să nu te împarți cu cineva din ceea ce ți-a dat Dumnezeu, cu cineva care poate e mai flămând. Acest obicei îl păstra încă din Siberia, când îi servea pe toți vecinii din puținul ce-l aveau. Ne-a dat pe toți copiii pe la școli, nu am dus lipsă de nimic, doar că ne spuneau să nu povestim nimănui nimic despre viața noastră. Până la sfîrșitul zilelor au trăit cu frica-n sân că va veni cineva să-i ridice din nou.\n\nRecent am făcut cercetări în arhivă și am văzut dosarul familiei noastre. Am văzut actul de ridicare cu enumerarea tuturor bunurilor confiscate. Jumătate din gospodăria tatei lipsea în acte. Am văzut denunțul scris de un vecin de-al nostru, vecin care după revenirea din Siberia, intra deseori pe la noi, iar tata ca un bun gospodar îl punea mereu la masă… Era scris că părinții mei aveau slugi, dar nu era adevărat. Aveau o pereche de fini sărmani pe care i-au cununat, i-au ajutat, le-a construit casă și drept recunoștință aceștia îi ajutau câteodată la muncile din câmp.\n\nÎn 1981 soarta i-a mai pus la o încercare: alunecările de teren din acel an au făcut una cu pământul casa… A treia casă ridicată de tata. Astfel, la vârsta de 69 de ani, el a ridicat cu mâinile sale a patra și ultima lui casă…\n\nAu murit ambii în același an 1989: mai întâi tata, la 14 septembrie la vârsta de 77 ani, mai apoi mama exact la 3 luni, la 13 decembrie, de Sfântul Andrei, la 74 ani. I-am înhumat alături, cum au fost toată viața. Tata și mama s-au înțeles foarte bine. Nu i-am auzit să vorbească mult despre dragoste, dar s-au susținut unul pe altul, se înțelegeau din jumătate de vorbă. Și credința le-a fost mare… Și poate ar mai fi trăit mulți ani încă, dar scârba și frica deportării repetate i-a măcinat ani de zile…”\n\nDestinul de mai departe al doamnei Elena e și el la fel plin de încercări și examene. A învățat la școala pedagogică, educând nu o singură generație de elevi din satele Mălăiești, Ohrincea și Izbiște. S-a căsătorit, au zidit cu soţul o casă în Ohrincea. Și când era să creadă în fericire, soțul a decedat într-un accident rutier. A rămas singură cu doi copii mici. Din cauza stresului și pierderii s-a îmbolnăvit, iar medicii nu-i puteau găsi leac. Pe urmă și-a întâlnit și marele sprijin, pe Tudor Ermurache, fost și el fiu de gospodari care au avut de pătimit de pe urma regimului comunist. Soția lui a decedat lăsându-l cu doi copii mici. Și-au unit destinele – două vieți zbuciumate. Au crescut și educat împreună patru copii minunați, numai că pot fi împreună cu ei doar la sărbători.\n\n– Noi în trecut ne numeam deportați, ei acuma se numesc diasporă… e cam tot aceeași – zâmbește trist doamna Elena, – de voie de nevoie și-au părăsit țara. Alte vremuri, alte definiții, aceleași destine.. .",
    "metadata": {
      "original_file": "Est-Curier_0345.html"
    }
  },
  {
    "title": "Peste 14.000 de consumatori vor beneficia de contoare inteligente, cu sprijinul Italiei și PNUD",
    "content": "Digitalizarea sectorului energetic din Republica Moldova se extinde, odată cu livrarea celui de-al doilea lot de contoare inteligente către operatorii de distribuție Premier Energy Distribution și RED Nord – inițiativă finanțată de Guvernul Italiei, prin intermediul PNUD Moldova. Programul-pilot a fost lansat de către Ministerul Energiei în anul 2023, în parteneriat cu Programului Națiunilor Unite pentru Dezvoltare în Moldova.\n\nÎncepând cu luna februarie 2025 vor fi instalate 9.085 de contoare inteligente la consumatorii casnici și non-casnici din perimetrul rețelei de distribuție Centru-Sud de către Premier Energy Distribution, iar 5.344 de dispozitive vor fi instalate de RED Nord în zona de distribuție Nord. Pe lângă contoare, au mai fost livrate echipamente esențiale pentru crearea infrastructurii de măsurare inteligentă, cum ar fi concentratoare, servere, module de comunicație și alte componente necesare pentru transmiterea și procesarea automată a datelor.\n\nAcest lot completează instalarea din prima etapǎ a 3000 de contoare inteligente, cu sprijinul financiar al PNUD Moldova. Până la sfârșitul anului 2025 vor fi instalate 35.000 de dispozitive smart, ceea ce reprezintă 3% din totalul de 1,4 milioane de consumatori de electricitate.\n\n„Electrificarea sectorului energetic este inevitabilă în tranziția către o economie cu emisii scăzute de carbon, iar rețelele inteligente joacă un rol crucial în integrarea surselor de energie intermitente și în asigurarea unei alimentări stabile. Proiectul de contorizare inteligentă este un prim pas spre transformarea digitală a sectorului energetic. Dincolo de faptul că datele vor fi citite în timp real, odată cu liberalizarea pieței, tarifele diferențiate vor oferi consumatorilor libertatea de a gestiona propriul consum de energie electrică. Suntem încrezători că proiectul pilot va avea rezultate pozitive și astfel actorii sectorului energetic vor avea certitudinea să investească în digitalizare” , a declarat Cristina Pereteatcu, Secretară de Stat la Ministerul Energiei.\n\nLocurile de consum a energiei electrice care urmează să fie dotate cu contoare inteligente sunt selectate conform unor algoritmi prestabiliți, în funcție de criterii precum localizarea geografică, densitatea populației, nivelul de vulnerabilitate energetică, statutul socio-economic și disponibilitatea infrastructurii tehnice existente.\n\nContoarele inteligente vor oferi avantaje atât pentru consumatori, cât și pentru operatorii de distribuție a energiei electrice. Dispozitivele măsoară și transmit date despre consumul de energie în timp real, automat, securizat și fără greșeli către distribuitorul de energie, fără a fi nevoie să se citească fizic contoarele. Pentru transmiterea datelor, sistemul de contorizare inteligentă utilizează liniile electrice aeriene prin tehnologia PLC (Power Line Communication) și serviciile operatorilor de telefonie mobilă. Datele centralizate sunt transmise către un sistem de control, ceea ce permite analiza comportamentului consumatorilor.\n\nÎn același timp, contoarele inteligente vor permite o mai bună monitorizare a fluxurilor de energie și parametrilor de calitate de către operatorii de distribuție, identificarea accidentelor, restabilirea mai rapidă a serviciilor în caz de incidente, facilitarea integrării surselor regenerabile, precum și introducerea unor structuri tarifare flexibile, în funcție de orele de consum.\n\nDatele deja colectate în cadrul programului-pilot sunt analizate și vor fi utilizate la elaborarea de noi politici informate și pilotarea tarifului diferențiat.\n\nÎn Uniunea Europeană peste jumătate din contoare sunt de tip inteligent, ceea ce a permis reducerea consumului comercial în reţea cu până la 15% și cu 5% a celui tehnic. Rețelele inteligente au la bază nevoia de reducere la maximum a consumului, la nivel mondial, pentru a opri risipa de resurse și a diminua efectele încălzirii globale.",
    "metadata": {
      "original_file": "Est-Curier_0200.html"
    }
  },
  {
    "title": "Școala de arte de la Cruglic: intră cine vrea, rămân cei mai buni",
    "content": "Școala de arte din Cruglic și-a început activitatea în 1989 și se apropie de a 35-a aniversare. În acest răstimp, sute de copii ai satului au îmbrățișat artele frumoase: pictura și muzica. Silvia Ciorbă, directoarea instituției, spune că între timp s-au schimbat preferințele discipolilor, dar a rămas pasiunea pentru artă. Dacă în 1989 erau mai mulți doritori de a cânta la acordeon (16 persoane), acum majoritatea preferă ionica.\n\n– A crescut numărul elevilor sau se diminuează? \n\n – Se menține stabil – 63 de persoane. La început de an vin mulți, dar pe parcurs, văzând că studiile presupun mai mult efort, nu sunt o distracție, se mai răresc.\n\n– Reușiți să faceți față cheltuielilor cu acest număr de elevi?\n\n– Suntem de cinci ani la autogestiune. De cinci ani nu cerem nici un ban de la primărie, dar anul acesta bugetul îl vom elabora altfel, bazându-ne pe necesitățile reale.\n\n– Ce nu ați luat în calcul anterior?\n\n– Necesitatea majorării taxei de studii și consecințele optimizării. Dacă nu făceam optimizările cerute, acum aș fi putut să mai angajez un specialist. Mă gândesc să mă adresez iar la Consiliu, să socot fix în fix fiecare oră și să facem bugetul corespunzător muncii efectuate și necesităților. Avem nevoie de un profesor de pian. Ne lipsește un corepetitor pentru cor. Doamne, cât mai visez să punem în scenă niște lucrări corale, având și un acompaniator! Făcând atunci optimizarea, acum nu pot ieși din limita de unități aprobate, dar vom redresa situația. Suntem impuși să mărim taxa de studii cu 20-30 lei. Acum aceasta e de 230 lei .\n\n– Majoritatea sunt conștienți că e o investiție preferențială în dezvoltarea copilului și dacă își permit să facă și să participe la diferite petreceri, vor găsi bani și pentru studii, că sunt copii talentați și merită susținere.\n\n– Pentru prima dată am procurat un pian electric, boxe, chitară. Încercăm să facem față exigențelor.\n\n– Cu ce vă mândriți mai mult?\n\n– Cu reușitele copiilor, inclusiv ale celor ce studiază pictura îndrumați de Lilia Cazacu, și clasa de suflători, condusă de Alexandru Țurcan la Slobozia Dușca. Aș putea face o listă de nominalizări, dar acum îi voi numi doar pe proaspeții absolvenți, acordeoniștii Victoria Verdeș, Sandu Verdeș, pianista Elena Boldumea.\n\n– Mai aveți careva idei pentru activitatea școlii? \n\n – Am, dar nu le vociferez deocamdată, căci prefer să le pun mai întâi în practică.",
    "metadata": {
      "original_file": "Est-Curier_0083.html"
    }
  },
  {
    "title": "Încă cinci zile pentru marea reciclare a ambalajelor din agricultură",
    "content": "Campania de vară de colectare a deșeurilor agricole e în toi. Până pe 25 iunie, antreprenorii agrari pot apela la Sistemul colectiv Autorizat „Eco Save” , care va prelua gratuit ambalajele agricole, inclusiv canistrele, bidoanele de la produse de uz fitosanitar și fertilizanți, precum și big-bag-urile de la îngrășăminte.\n\n– Ambalajele de la pesticide se descompun greu în mediul înconjurător și pot declanșa o poluare gravă. Tocmai pentru a evita asemenea consecințe, credem că este foarte important să-i încurajăm și să-i ajutăm pe agricultori să gestioneze în mod responsabil acest tip de deșeuri. Scopul nostru comun este conservarea și protejarea resurselor naturale esențiale, cum ar fi solul, apa și biodiversitatea – declară Mihai Caranfil, directorul executiv al Fundației „Eco Save”.\n\nÎntrebat de „E.C” dacă au aderat și agenții economici din raioanele Criuleni și Dubăsari la această campanie Mihai Caranfil a răspuns afirmativ: ” Chiar azi am fost la Cimișeni. Noi colaborăm cu importatorii de produse de uz fitosanitar și cunoaștem beneficiarii lor. Sunt mai multe modalități de a colecta aceste deșeuri periculoase. Prima e să fie date la schimb importatorilor-distribuitori și noi le luăm deja de la ei, a doua e să ne cheme pe noi, dacă au cantități mai mari și respectiv ne deplasăm la ei, iar cei care au cumpărat un ambalaj-două – le pot returna la magazinul de unde l-au cumpărat. Este important că ambalajele agricole să fie pregătite corespunzător . Specialiștii recomandă procesul de triplă clătire întrucât, după utilizarea produselor de uz fitosanitar și a altor substanțe chimice, pe fundul ambalajelor rămân, în medie, între 1 și 2,5% din conținut .”\n\n– Procedura de triplă clătire garantează că ambalajele nu mai conțin reziduuri periculoase și pot fi reciclate într-un mod ecologic. Agricultorii nu trebuie decât să umple ambalajul cu apă pe un sfert, să-l agite și să toarne apa în rezervorul echipamentului de stropit. Procedura trebuie repetată de încă două ori. La final, vasul trebuie verificat și găurit, pentru ca să devină inutilizabil”, a menționat și Mihai Cojocaru, administratorul Fundației „Eco Save”.\n\nAgricultorii pot transmite gratuit ambalajele spre reciclare sunând la numărul 062 023 123 .\n\nE o modalitate simplă și convenabilă de reciclare care le permite și fermierilor să se implice activ în protejarea mediului, dar și a sănătății comunităților din care fac parte.\n\nFundația „Eco Save” reprezintă un Sistem Colectiv de preluare și onorare a responsabilității extinse de gestionare a Deșeurilor de Echipamente Electrice și Electronice, Ambalajelor și Bateriilor pentru a reduce impactul asupra mediului și a sănătății umane.",
    "metadata": {
      "original_file": "Est-Curier_0129.html"
    }
  },
  {
    "title": "Orice experienţă este o lecţie",
    "content": "“Orice experienţă este o lecţie” – afirmă tănărul ce sfidează stereotipurile, profesorul de piano Ilie Arseni de la Bălăbăneşti, raionul Criuleni. \n\n \n\n În lumea acesta dominată de fiţe şi aroganţă, el se ambiţionează să găseasca armonia şi să promoveze frumosul. Este printre cei mai tineri profesori din raion şi consideră că educarea copiilor e punctul lui forte, deşi este un artist în adevăratul sens al cuvâtului, nu doar în calitate de profesor de piano la Şcoala de Arte din Bălăbăneşti. Undeva, sus este o stea care străluceşte mai tare pentru el. E Bunelul pe care l-a cunoscut doar din fotografii şi amintirile familiei, sătenilor despre el, dar i-a moştenit numele şi talentul muzical. Bunelul Ilie conducea o fanfară, iar nepotul din fragedă copilărie a început a studia muzica, primii profesori fiind părinţii. Apoi cu dl Ion Perciuleac a descoperit acordeonul. Făcea de la 12 ani naveta spre şcoala de muzică din Vadul lui Vodă, dar reuşea să se bucure şi de farmecul copilăriei. A decis să urmeze profesia mamei, cea de pedagog, dar la Colegiul pedagogic a descoperit pianul şi s-a înfrăţit cu el. La Chişinău şi-a pus în valoare şi vocea. A studiat Pedagogie muzicală la Academia de Muzica Teatru si Arte Plastice (AMTAP). A fost solist la Teatrul de Opera şi Balet,este membru al Capelei Corale “Moldova”, a reuşit să vadă şi lumea şi să se perfecţioneze. Pedagogia ramâne, însă, pasiunea preferata. \n\n -Sunteţi un profesor îngăduitor? \n\n – Sunt profesor, prieten, rudă. Nu poţi fi doar profesor, că elevul este ca o persoană apropiată. Descoperind struna sufletului lui, deja găsesti metoda optimală de a-l învăţa. Pianul se socoate unul din cele mai dificile instrumente, spectatorul nici nu-si poate da seama câtă muncă a depus copilul pentru o piesa de 1- 2 minute. Contează dedicaţia, atitudinea, la început prevalează dorinta părinţilor, că initial elevul nu ştie ce vrea. Rezultatele depind de copil şi părinte, profesorul doar întreţine dragostea pentru muzică. Ca să fii un specialist bun, trebuie sa exersezi mult, cel putin 6 ore în zi. Profesorul te orientează, îti cultivă gustul estetic, dar greul muncii il faci singur. Dacă ai gresit, se vede, se aude. \n\n -S-a schimbat calitatea elevilor în acești ani? \n\n – În ultimii ani copiii sunt mai dornici de studii, că l-a început se temeau de responsabiltate. Avem copii cu capacităţi muzicale fenomenale, muncim mult. Muncind copilul îşi dezvoltă perseverenţa ca să ajungă la succes. Îmi văd discipolii cum au crescut şi mă mândresc cu ei. \n\n – Îi vedeti pe toţi discipolii artişti în scenă? \n\n – Arta are un impact multilateral asupra omului. Nu e obligatori ca un copil după 7 ani de studii muzicale să meargă la Academia de arte, trebuie găsita si o o variantă de rezervă. Dar chiar lucrând în alt domeniu, când revii după serviciu, dacă ai pianul sau un instrument muzical în casă, scoţi partitura şi te detaşezi de probleme, îţi încarci bateriile. Ca să asigure bunăstarea familiei un muzician trebuie să muncească mult, dar în același timp e o fire care trebuie apreciată. Acum sunt mulţi care cânta, dar puţini au dedicaţia necesară. \n\n – Sunteti captivat de pian,care e un instrument static, şi cu el nu poti merge la nunţi, bunăoară. \n\n – Da,locuri de munca pentru pianişti sunt numarate, dar pianul ajută la crearea armonioasă a psihicului, imaginaţiei, stimulează creierul să găseasca iesire din diferite situaţii. Sunt deprinderi care ajută ulterior în diferite situaţii. Experienţa acumulată trebuie să fie transmisă. \n\n Ilie Arseni vorbeşte cu drag de discipolii săi de al Scoala de muzică din sat, dar şi cu admiraţie, recunoştinţă pentru colectivul Teatrului de Operă si Balet din care a făcut parte şi unde şi-a pus în valoare calităţile vocale. A avut o experientă frumoasă care i-a permis să călătoreasca pe parcursul a trei ani şi i-a oferit o lume deosebită. Actualmente este şi membru al Capelei corale ”Moldova”, care e “un colectiv nou, talentat, format din tineri”, după cum îl prezintă Ilie. \n\n \n\n – Muzica clasică are mai puţini admiratori. O bună parte dintre cei care pot lega două note se văd singuri super-staruri pe scene, la TV. Aşa îşi promovează imaginea. Întrun colectiv coral nu prea poţi iesi în evidenţă fără riscul de a deveni ridicol. Aceasta nu vă atinge orgoliul? \n\n – Nu! Facem ce ne stă în puteri ca publicul să memoreze evoluarea, nu persoana, căci întrun mecanism mare toate piesele-s importante. Dacă un detaliu, cât de mic, nu funcţionează, nu funcţionează nici piesele mari. Când esti întrun colectiv coral simţi mesajul, sufletul piesei. \n\n – Aveti compozitori preferati? \n\n – Shopen și List. Creaţia instrumentala a lui Shopen emana romantism, zbucium, iar List redă imprevizibilul. \n\n – Ascultaţi şi muzică modernă, manele? \n\n – Sunt deschis pentru orice gen de muzică, dacă nu ai ce asculta măcar ai ce învăţa, căci chiar şi o experienţă rea este o experiernţă. \n\n – Suntem în sărbătorile de iarnă. Aveţi vreo dorinţă specială? \n\n – Imi doresc să întinerească părinţii mei. Adică să aibă motive să zâmbească mai des, căci zâmbetul îl întinereşte pe om. Eu sunt tânăr, cu ambiţii, am capacităţi şi îmi pot face fericirea, deaceea îmi doresc ca părinţii să fie fericiţi, că n-au fost alintaţi, au muncit, muncesc mult şi mai aproape ca ei nu-mi este nimic. \n\n Anul acesta Ilie Arseni le-a oferit părinţilor mai multe ocazii de mândrie, căci a alinat cu vocea sa şi sufletele spectatorilor din raionul Criuleni, devenind şi deţinătorul locului III la festivalul de romanţe “Petale de trandafir”, şi posesorul nominaţiei “Piesa ce a răvăşit sufletul” în cadrul primei ediţii a festivalului “Muzica vindecă”. \n\n Modest, calm, cult acest tânăr de 24 ani emană atâta pozitivism, încât te face să uiţi de urâciunile acestei lumi grăbite, rătăcite şi să vezi viaţa în alte culori, să aştepţi viitorul cu speranţa că frumosul, bunăvoinţa şi cumsecădenia vor prevala. \n\n E. Chiriac",
    "metadata": {
      "original_file": "Est-Curier_0353.html"
    }
  },
  {
    "title": "Agricultura în 2024, ca o manifestare a patriotismului",
    "content": "La 22 noiembrie, agricultorii din raionul Criuleni au fost omagiați și li s-a mulțumit pentru munca lor cu dedicație care asigură securitatea alimentară a Republicii Moldova.\n\nFestivitatea organizată cu acest prilej de către Direcția agricultură și servicii funciare a Consiliului raional Criuleni a fost un moment atractiv pentru o parte din cei ce își dedică priceperea acestui domeniu, ceilalți preferând să serbeze poate muncind, poate în alt context.\n\nFelicitările și cele mai alese cuvinte au fost adresate omagiaților de către președintele raionului, Alexandru Carțîn, și dumnealui cu o carieră în domeniul agricol, de reprezentantul Guvernului, Simion Pădurean și de Cetățeanul de Onoare al raionului, dl Anatolie Spivacenco, directorul Centrului Național de Cercetare și Producere a Semințelor (fost Institut „Porumbeni”). S-au alăturat Vitalie Onișciuc, șeful Direcției agricole, și Roman Onica, vicepreședintele raionului, care a remarcat că puțini tineri mai urmează azi sfaturile bătrânilor de altă dată, să studieze agronomia și să se dedice grijilor pământului.\n\nAnatolie Spivacenco remarca, printre altele, că unitatea de producere a semințelor, pe care o conduce, la fel ca și alți antreprenori agricoli, nu a atins în acest an obiectivele pe care și le-a dorit, dar că anul curent nu a fost cel mai greu – au fost ani și mai grei.\n\n„Avem și grâu, și porumb, și chiar floarea soarelui, dar contează și eficacitatea economică a afacerilor agricole. Rezultatele contează, altfel pierdem agricultura ca structură economică. Dar au fost și ani mai grei, când nu aveam la recoltare bani să turnăm motorină în combine, să secerăm. Sau am ajuns toamna și nu aveam cu ce ara. Au mai fost ani cu secetă și era mult mai grea starea. Anul acesta și în țară situația e grea. Eu cred că guvernarea va găsi până în primăvară soluții să se amelioreze situația. Cei mai mari patrioți ai țării noastre sunt fermierii, ei n-au trădat pământul niciodată, indiferent de situație. Sperăm că anul viitor va fi mai bun și vom avea rezultate mai bune ” , spunea Anatolie Spivacenco.\n\nVitalie Onișciuc le-a făcut colegilor săi chiar și o declarație de dragoste, așa cum știe el mai bine să potrivească cuvintele, și le-a mulțumit pentru că au contribuit din greu la menținerea securității alimentare a țării. Alexandru Carțîn a remarcat, la începutul ceremoniei de premiere, că fiecare din cei prezenți în sală merită mai mult decât o diplomă pentru munca lor, dar că azi vor fi remarcați cei mai tineri agricultori, și aceștia sunt: Bîtlan Ștefan din Miclești, Sprîncean Eugen din Hîrtopul Mare, Carțîn Tudor din Mașcăuți, Orescu Victor din Hîrtopul Mare, Novac Constantin din Dubăsarii Vechi, Gheorghița Andrian din Onițcani, Urîtu Mihail din Zolonceni, Efros Ion din Pașcani, Sîrbu Ion din Rîșcova, Varvariuc Alexandru și Varvariuc Piotr din Hrușova, Cazac Cezar din Cimișeni, Ciobanu Vera din Corjova.\n\nAu fost omagiați și veteranii gliei, cu 45-55 de ani de experiență în domeniu, cei care au condus cândva gospodăriile agricole, agronomi de vocație, doar că din lista nominalizată puțini au ajuns azi la Criuleni, să se bucure de atenția actualilor șefi.\n\nAu dat curs invitației Ion Crucovici, Sîrbu Mihail, Grati Nicolae, Andrei Spînu, Cojocari Mihail. Fiecare din ei a avut și câte un cuvânt de spus.\n\n„Nu există performanță fără tehnologii moderne, fără soiuri performante, adaptate la condițiile noastre climaterice. Niciodată pe chipuite – cumva, cu ceva – n-o să reușim. Datorită faptului că suntem în piață, piața ne dictează viața, trebuie să avem marfă pe care o cer cumpărătorii, pe care ei plătesc bani. Marfă care nu trebuie nimănui, care nu se plătește, nu trebuie de produs. Nu trebuie de riscat, în cazul când nu sunt condițiile climaterice care să ne permită măcar o mică performanță. Dacă știm că primăvara nu este umiditate în sol, dacă știm că nu avem resurse financiare, alte resurse, nu trebuie să ne vârâm capul în nevoi, să facem probleme familiilor noastre, satelor noastre, la toată țara – cerem bani, cerem ajutoare… Acesta e sfatul meu. Mai multe sfaturi pot să vă dau pe tehnologii” – spunea Mihail Cojocari.\n\nAndrei Spînu, ex-director al STE Pașcani, le sugera celor din sală să se mândrească cu profesia care le-a fost dată de părinți, care se trage încă de la Dacia antică. „Avem la dispoziție cea mai scumpă bogăție – pământul. Și dacă statul ne mai dă subvenții, se implică, n-ar trebui să ne plângem și să facem politică din asta. Noi atunci n-am făcut politică, noi lucram zi și noapte, n-aveam zile cu roșu în calendar. Am dezvoltat și sportul, și cultura, care tot pe gospodăriile colective se țineau, or, sovietul sătesc ca organizație publică, înregistra doar nașteri, căsătorii și decese. Celelalte erau pe capul conducătorilor de gospodării agricole. Noi semănăm pământul și așteptăm ploaie – așa e, dar odată și odată trebui să înțelegem că agricultura este un amestec al omului în natură și trebuie să asigurăm fâșii de protecție, să arăm orizontal, să nu pierdem ce e mai scump – pământul și oamenii”, spunea Spînu.\n\nI-am întrebat și pe unii antreprenori agricoli, despre cum a fost anul pentru ei.\n\n„A fost un an problematic. Și seceta ne-a bătut, au mai fost și ploi cu gheață care ne-au afectat culturile. Am cultivat floarea soarelui, porumb, dar nu ne-am recuperat investițiile. Cu livezile am avut cheltuieli mari. Activăm în s. Jevreni, avem două companii, pe culturi cerealiere și pe livezi. Am aplicat la subvenții cu ambele companii. Una din două a primit refuz pentru că a fost afectat mai puțin de 50 la sută din culturi, la cealaltă am fost acceptați, mai vedem” – spune Igor Cernavca. C u referire la apelul ministerului de resort de a renunța la porumb și a crește alte culturi, antreprenorul remarcă: cultivarea cerealelor necesită mai puține brațe de muncă, în cazul său – cu 3 angajați reușesc să prelucreze, mecanizat, 270 ha. În livezi și legumicultură e nevoie de brațe de muncă și e mai problematic să se găsească acestea. Cernavca spune că pentru anul viitor se va baza mai mult pe grâu, dar nu are nici o încredere că nu va fi arșiță sau secetă. Bărbatul mai adaugă că activitatea agricolă nu e business, mai degrabă e un chin, asumat conștient, pentru că au mizat pe promisiuni, însă constată că subvențiile din 2023 nu sunt achitate, anul 2024 se termină și nu se știe când va primi ajutorul promis al statului…\n\nVictor Mirca de la Mașcăuți are deja 11 ani de activitate și cultivă grâu, floarea soarelui, orz. Anul ce se termină nu prea i-a adus motive de mândrie, dar speră măcar să se achite cu furnizorii de pesticide, cu persoanele care i-au dat terenul în arendă. Întrebat, ce va putea schimba în structura culturilor, ca să nu fie afectat tare de condițiile climaterice, a spus că e dispus să meargă pe rapiță sau pe culturi uitate, cum ar fi mazărea, muștarul, sorgul (ultimul se folosește pentru hrana animalelor).\n\nValentina Moscul de la Boșcana administrează un complex de sere de 2 ha în care crește legume. Dna Moscul spune că a fost un an greu pentru toți agricultorii, inclusiv pentru sere, pentru că arșița a afectat și gospodăria sa. În rest, marfa a fost de calitate și are unde o realiza, colaborează cu bazele angro și nu se plânge că nu are ce face cu roșiile, castraveții sau varza. Și de subvenții spune că este mulțumită: „De când am început afacerea, mereu am aplicat la subvenții, la granturi și diferite programe investiționale și noi apreciem această susținere. Mereu am primit toate subvențiile, statul ne susține. Nu trebuie să ne plângem, pentru că nimeni nu ne-a pus să facem ceea ce facem, noi ne-am asumat” – spune Valentina Moscul.\n\nO diplomă specială a semnat Alexandru Carțîn pentru meșterița populară Zinaida Mazur, care a participat la toate manifestările culturale din acest an cu produsele sale de panificație. Dânsa s-a lăudat că a încercat făina de la toate morile din raionul Criuleni și le-a dăruit funcționarilor câte un colac, meșterit în propria bucătărie. Pentru cei prezenți în sală, au cântat ansamblul „Mugurașii” condus de Liuba Cucu, de la Cruglic, interpretele Alina Orbu, Elena Sclifos și interpretul Radu Novac. La final s-a dat o recepție. Cheltuielile pentru organizarea zilei au constituit 63680 lei.\n\nImagini de la Ziua lucrătorului din agricultură și industria prelucrătoare, or. Criuleni.\n\nPe canalul nostru de Telegram Est-Curier , vă oferim atât imagini relevante, cât și știri de actualitate din raioanele Criuleni-Dubăsari și din întreaga țară. Devino corespondent Est-Curier! În cazul în care ai imagini care ar putea deveni subiecte de știri, te încurajăm să ni le trimiți pe Viber sau Telegram la numărul 069789896.",
    "metadata": {
      "original_file": "Est-Curier_0216.html"
    }
  },
  {
    "title": "Circul a plecat, au rămas emoțiile și amintirile cu Peppa (foto, video)",
    "content": "Liniștea provincială a Criulenilor a fost un pic bulversată de sosirea unei trupe de circ. De 1 aprilie, Ziua Umorului, cortul Shapito instalat pe stadion, a fost primitor pentru cei care au dorit o evadare în propria copilărie sau o distracție cu familia, copiii sau nepoții, în compania artiștilor de circ (P.).\n\nCriulenenii care au mers la circ, au remarcat confortul creat pentru spectatori: „A fost totul foarte estetic, armonios și confortabil! Parcă mi-am revăzut copilăria! Mă uitam la reacția spectatorilor și îmi dădeam seama, că mulți au dus dorul acestor emoții! Au pus la dispoziție popcorn, baloane și vată dulce, tocmai ceea ce le place copiilor. A fost și cald în cort, și un veceu bio prevăzut. Nu am văzut demult servicii atât de bine organizate. Gazdele au fost foarte atente față de toți vizitatorii. Cred că mai duc dorul de niște iluzioniști, dar în general sunt tare bravo!” – a spus dna Ala, o criuleneancă.\n\n„Demult n-am văzut o activitate cu atâta bun simț în program, inclusiv respect pentru public. Indiferent de condiții, artistul trebuie să stimuleze publicul, nu să coboare la nivel de gloată, și am apreciat asta la actorii circului” – a remarcat dna Elena, o bunică care și-a însoțit nepotul pe prezentarea de duminică.\n\nOlga Krynytska, administratoarea circului, întrebată despre impresiile de pe urma mini-turneului de la Criuleni, a spus că nu e pentru prima dată în acest oraș, și dacă sâmbătă prezența a fost mai scăzută, atunci duminică, în pofida ploii, s-au vândut toate biletele, iar sala a fost plină. \n\n „Eu și cu soțul meu lucrăm în Moldova încă din anul 2018. Pe timp de pandemie, evident, am staționat. Artiștii implicați în acest program sunt din Ucraina. Din cauza războiului, o parte din ei au rămas fără lucru, de aceea noi am decis să-i ajutăm cum putem și să-i implicăm în prezentările de circ. Cu părere de rău, din cauza războiului, nu ne-am permis să aducem și animalele dresate. Mai înainte noi aveam programe cu implicarea artiștilor din mai multe țări, dar acum preferăm să alegem liniștea în colectiv, ca politica să nu ne influențeze oamenii, munca și dispoziția. În orașul Criuleni am întâlnit ucraineni, care sunt cazați în centrul de plasament. O organizație le-a procurat bilete. Noi le mulțumim mult că au avut grijă de conaționalii noștri, și i-am primit pe toți care au avut dorință și posibilitate” – a spus administratoarea.\n\nUn punct de atracție pentru copii a fost și posibilitatea de a avea o fotografie cu purcelușa de talie mică, Peppa. \n\n „Peppa este, de fapt, animalul nostru de companie. Așa cum alți oameni au în casă câini și pisici, noi o avem pe Peppa, o purcelușă mini sau pigmeu, în vârstă de 6 luni. Ea deja și-a atins mărimea maximă, și de la începutul acestui sezon merge cu noi în turnee, iar copilașii o adoră” – a mai adăugat Olga.",
    "metadata": {
      "original_file": "Est-Curier_0095.html"
    }
  },
  {
    "title": "Vlada Codreanu: „Încerc să mă regăsesc într-un nou domeniu”",
    "content": "Vladislava Codreanu s-a născut la Criuleni, a studiat la liceu, apoi și-a urmat studiile la un colegiu din Bacău și licență la Brașov, în domeniul bănci și finanțe. La moment, Vlada încearcă să descopere și să se regăsească într-un domeniu nou – cel al asistenței sociale, pe tărâmul pe care face primii pași. De o săptămână este șefă a serviciului asistență personală și cu alte câteva colege din cadrul Agenției Teritoriale de Asistență Socială Centru/Criuleni va gestiona domeniul ce i s-a încredințat.\n\n„Este un domeniu nou pentru mine, am abia o săptămână de când sunt angajată, învăț lucruri noi, încerc să înțeleg, dacă e domeniul meu. Dar m-a interesat întotdeauna cum stau lucrurile în țara noastră, cum trăiesc oamenii, cum sunt sprijiniți oamenii cu dizabilități, copiii cu dizabilități… Curând voi merge pe la beneficiari, să-i cunosc, să văd care este realitatea ” – motivează Vladislava alegerea sa.\n\nCa și mulți alți tineri și tinere, Vlada a încercat și străinătatea, și povestește despre experiența sa: „Am cinci ani de Anglia. Străinătatea e totuși străinătate… Departe de familie, departe de prieteni, suntem chiar ca niște străini în țările celelalte. Ne dorim să fim acasă, să lucrăm aici, pe loc. Sper, cu timpul, să fie mai multe posturi de muncă cu salarii motivante, ca se întoarcă mai mulți tineri în Republica Moldova.”",
    "metadata": {
      "original_file": "Est-Curier_0304.html"
    }
  },
  {
    "title": "Soluții pentru prevenirea corupției în acordarea subvențiilor pentru producătorii agricoli",
    "content": "Producătorii de cereale care au înregistrat pierderi din cauza crizelor din ultimii ani pot solicita, începând cu 1 martie, un credit agricol de urgență, care le va permite să înceapă sezonul agricol de primăvară. Autoritățile spun că analizează minuțios producătorii care vor beneficia de noul mecanism, iar un ONG specializat pe analiza și prevenirea corupției a dezvoltat un instrument prin care cetățenii pot semnala cazurile de corupție la acordarea subsidiilor.\n\nMecanismul instituit de Ministerul Agriculturii și Industriei Alimentare, „ Creditul Agricol de Urgență ”, permite accesarea unui credit în mărime de maxim 500 de mii de lei, iar statul va garanta 90% din valoarea acestuia, pe întreaga durată a contractului. De Creditul Agricol de Urgență pot beneficia producătorii micro și mici care cresc cereale, inclusiv cei ale căror credite sunt plasate în categoria substandard, conform prevederilor Băncii Naționale a Moldovei (BNM). Creditele vor fi oferite de toate cele 11 bănci licențiate din țară și vor putea fi utilizate pentru a procura semințe, combustibil, fertilizanți, pentru a achita serviciile mecanizate în agricultură și muncitorii. Organizația pentru Dezvoltarea Antreprenoriatului analizează dosarele depuse până la 31 mai curent .\n\nPentru a beneficia de acest credit, agricultorii trebuie să se adreseze băncilor comerciale, unde solicitările lor vor fi evaluate conform procedurilor individuale ale băncii. Solicitarea garanției de stat se realizează, la fel, prin intermediul băncilor.\n\nMinisterul Agriculturii precizează că, în intervalul 1-25 martie, au fost recepționate 90 de solicitări pentru Creditul Agricol de Urgență. Dintre acestea, 80 au și fost aprobate. Până în prezent, valoarea totală solicitată este de 33,1 milioane lei.\n\nCum autoritățile vor preveni riscurile de corupție la alocarea granturilor și subvențiilor\n\nPe lângă Creditul Agricol de Urgență, statul sprijină agricultorii și prin intermediul altor mecanisme. Astfel, în decembrie 2023, Ministerul Agriculturii și Industriei Alimentare a anunțat lansarea Proiectului AGGRI – „Investiții pentru Guvernanță, Creștere și Reziliență în Agricultură”. Acest program, finanțat de Banca Internațională pentru Reconstrucție și Dezvoltare, are o valoare totală de circa 50 de milioane de Euro și se va desfășura până în anul 2029. Primul apel de depunere a cererilor pentru granturile oferite de proiectul AGGRI a fost deschis în ianuarie curent. Valoarea maximă a unui grant ajunge la 1 milion de dolari, cu condiția ca suma să nu depășească 50% din valoarea investiției eligibile. Dosarele vor fi depuse la oficiile teritoriale ale Agenției de Intervenție și Plăți pentru Agricultură în perioada 15 ianuarie – 17 mai 2024.\n\nÎntr-un răspuns pentru Asociația Presei Independente (API), Ministerul Agriculturii și Industriei Alimentare a precizat că Agenția de Intervenție și Plăți în Agricultură optează pentru o comunicare eficientă și deschisă în raport cu actorii implicați în accesarea fondurilor de subvenționare, pentru promovarea principiilor de previzibilitate, transparență, eficiență și încredere în raport cu producătorii agricoli.\n\nPentru a se asigura că banii statului vor ajunge la producătorii care într-adevăr au nevoie de susținere, autoritățile au delimitat câteva condiţii generale de eligibilitate, pe care trebuie să le îndeplinească subiecții care depun cereri de accesare a subvențiilor:\n• nu se află în proces de insolvabilitate/lichidare;\n• nu au restanţe la bugetul public naţional;\n• nu sunt incluşi în Lista de interdicţie a subiecţilor subvenţionării;\n• nu sunt persoane juridice ai căror fondatori, acţionari, asociaţi, administratori, beneficiari efectivi sunt înregistraţi ori îşi au reşedinţa în jurisdicţii care nu implementează standardele internaţionale de transparenţă.\n\n„Sunt stabilite condiții generale de eligibilitate pentru fiecare mecanism în parte, iar solicitantul de subvenție care nu întrunește condițiile minime de eligibilitate nu poate beneficia de subvenții. Solicitanții care în procedura de acordare a subvenţiei au admis contravenţii sau infracţiuni constatate printr-o hotărâre definitivă şi irevocabilă a instanței de judecată sau care au contribuit la emiterea unui act administrativ favorabil ilegal sau la încheierea unui contract administrativ de subvenţionare ilegal, precum şi cei care nu şi-au îndeplinit angajamentele asumate vor fi încluși în Lista de interdicție a producătorilor agricoli pe un termen de 5 ani de la data emiterii actului administrativ”, precizează Daniela Turculeț , consultantă principală, Serviciul informare și comunicare cu mass-media, Ministerul Agriculturii și Industriei Alimentare.\n\nȘi cetățenii pot semnala cazurile de corupție la acordarea subsidiilor\n\nUn alt instrument prin care pot fi prevenite elementele de corupție la acordarea subsidiilor este platforma Openmoney.md , dezvoltată de Centrul de Analiză și Prevenire a Corupției (CAPC). „Platforma este o soluție digitală pusă la dispoziția jurnaliștilor, ONG-urilor, autorităților responsabile, dar și a cetățenilor ca răspuns la necesitățile de informare despre modul în care sunt valorificate resursele bugetare. La o distanță de trei click-uri este informația despre companiile care beneficiază de subsidii, companiile cu același nume de persoană în calitate de fondatori și administratori, tipul de subvenții și sursele bănești accesate începând cu anul 2018, volumul total al subvențiilor acordate în diferite raioane și regiuni. Sperăm că publicarea acestor date va responsabiliza decidenții și antreprenorii, va spori implicarea cetățenilor în raportarea ilegalităților și va contribui la reducerea corupției în acordarea subvențiilor”, a precizat pentru API reprezentanta CAPC, Victoria Popa .\n\nReamintim că, acum o lună, președinta Maia Sandu a solicitat să fie făcute publice listele cu fermierii și producătorii agricoli care au beneficiat de subvenții de la stat în ultimii trei ani. „S-au alocat aproape două miliarde de lei pentru a sprijini agricultura, o cifră fără precedent, și asta nu înseamnă că nu sunt oameni care în continuare au probleme. Eu aș sugera ca Guvernul să facă publică lista beneficiarilor de subvenții ca să vadă toată societatea care și câte subvenții a primit de-a lungul timpului. Pentru că acești bani nu sunt desenați de cineva, sunt bani pe care îi contribuie oamenii care achită impozite”, a declarat Maia Sandu.\n\nNoile instrumentele de creditare au fost lansate în urma protestelor din mai multe regiuni ale țării, inclusiv la punctele de trecere a frontierei, organizate de fermierii care au întâmpinat dificultăți la demararea lucrărilor agricole de primăvară.\n\nAcest material este elaborat cu suportul proiectului „Consolidarea Statului de Drept și a Mecanismelor Anticorupție în Republica Moldova”, cofinanțat de Uniunea Europeană, Ministerul Federal German pentru Cooperare Economică și Dezvoltare (BMZ) și implementat de Agenția de Cooperare Internațională a Germaniei (GIZ). Opiniile exprimate reprezintă opinia autorilor și nu reprezintă neapărat poziția finanțatorilor și a GIZ. Finanțatorii și GIZ nu influențează în nici un fel selectarea subiectului materialului.",
    "metadata": {
      "original_file": "Est-Curier_0241.html"
    }
  },
  {
    "title": "La Drăsliceni au rămas fără serviciu de colectare a deșeurilor menajere, dar caută soluții",
    "content": "În comuna Drăsliceni, r. Criuleni, serviciul de evacuare a deșeurilor a fost sistat din 4 aprilie.\n\nDespre aceasta și-a informat în ajun beneficiarii Ion Efros, specialistul primăriei Drăsliceni în domeniul reglementării funciare, care, de fapt, cu tractorul personal și evacua deșeurile menajere din sat. Dânsul a \n\n amintit că prin decizia unanimă a Consiliului local din 11 martie 2022 au fost scoase la licitație serviciile publice de salubrizare, evacuare a deșeurilor menajere și întreținerea punctului de colectare (gunoiștea).\n\nLa baza deciziei aprobate de consilieri a fost demersul primarului din 16.02 2022 și demersul directorului Î.M. ”Gospodăria Locativ Comunală Drăsliceni” prin care se invoca imposibilitatea de a executa decizia din 5 iunie 2016 ”Cu privire la aprobarea tarifelor pentru serviciile publice de salubrizare (evacuarea deșeurilor menajere) în legătură cu capacitățile reduse (tehnice și de personal).”\n\nVestea i-a deranjat pe săteni, căci, de rău de bine, dar evacuarea deșeurilor menajere îi scutea de mai multe probleme și se asigura și ordinea în sat. \n\n Doctorița Liza Nichita zice că ”Ideal ar fi sortarea gunoiului și ducerea acestuia de pe teritoriul nostru la reciclare, compostare, etc, așa cum fac deja unele localități din MD, dar la moment măcar să fie evacuat din gospodării.” \n\n O altă doamnă declară: ”Avem tare nevoie de așa serviciu anul împrejur, că vara e mai mult gunoi, toamna, iarna este mai puțin, dar avem nevoie de evacuarea centralizată a deșeurilor.” \n\n Natalia Bogdan e de părere că ”toți trebuie să achite gunoiul și să-l sorteze de plastic. Avem lăzi în tot satul pentru plastic, păcat ar fi să-l aruncăm la marginile pădurilor. Rușine celor care lasă gunoiul unde se nimerește”. \n\n Alții dau vina pe cei care nu vor să plătească, dar scot gunoiul și-l pun la poarta vecinilor care au contract de evacuare a deșeurilor. Problema e că din 850 de gospodării din sat doar 200 achită taxa pentru \n\n evacuarea deșeurilor.\n\n\n\n Persoanele care au achitat pentru serviciu până în luna mai se întreabă unde-s banii pe care i-au achitat în avans. Cetățenii încearcă să caute soluții apelând la prestatorii de servicii din satele vecine Măgdăcești, Pașcani. S-ar părea că aceștia sunt deschiși spre colaborare, dar urmează să prezinte oferte pentru \n\n a participa la licitație. \n\n Primarul Petru Buzu este optimist: \n\n – Totul va fi bine, – a declarat edilul, solicitat de Est-Curier. – O să găsim soluție. Către sărbători vom găsi modalitatea de a evacua gunoiul, iar ulterior va fi identificat un prestator de servicii de salubrizare. Da, oamenii s-au deprins deja cu serviciul de evacuare a deșeurilor menajere, dar trebuie să luăm în considerație și cheltuielile. \n\n Despre banii (300 lei) achitați de unii săteni în avans pentru serviciul de salubrizare până la 1 mai, primarul zice că nu e la curent. \n\n Ion Efros, însă, explică: ”Făceam un serviciu particular, la înțelegere, că legalizarea e scumpă. Cu tractorul personal duceam gunoiul de la săteni. Cei care au achitat până la 1 mai, 300 lei, trebuie să ia în considerație și faptul că în octombrie motorina era 17 lei, iar acum e 28 lei litru și banii demult s-au terminat. Iată primăriă a anunțat licitație, poate se va găsi cineva să facă acest serviciu”.\n\nSolicitând serviciul respectiv, o bună parte dintre drăsliceneni au înțeles că dacă nu vor avea contracte măcar 80 la sută dintre gospodării, cu greu vor găsi un prestator care și-ar asuma o obligațiune ce riscă să-l \n\n falimenteze. \n\n De altfel, la 11 martie cei zece consilieri au votat și pentru aprobarea tarifelor pentru serviciile publice de salubrizare, întreținere și evacuare a deșeurilor menajere. Astfel au intrat în vigoare următoarele tarife ce vor fi achitate de: \n\n – o gospodărie formată din 2-8 persoane în marime de 40 lei lunar; \n\n – persoanele singuratice – 30 lei lunar; \n\n – pentru gospodăriile care scot deșeuri organice de origine animalieră, în volum ce depășește 20 litri, se va aplica un tarif suplimentar de 5 lei, per recipient cu volum de 10 litri. \n\n – pentru deșeuri evacuate cu transportul prestatorului de serviciu – 70 lei per m.3 \n\n – pentru instituţiile publice (gimnazii/grădiniţe/OMF/școala sportivă) – 70 lei per m.3 \n\n – pentru agenţii economici cu un volum lunar ce nu depășește 1 m3- 80 lei. \n\n – pentru agenţii economici cu un volum mai mare de 1 m3 costul serviciilor să fie calculat reieșind din tariful de 80 lei pentru un m.c. \n\n Persoanele care vor descarcă deșeurile menajere pe teritoriul punctului de colectare folosind pentru transportare alte mijloace decât transportul prestatorului,urmează să achite: \n\n – pentru o remorcă / benă cu capacitatea până 1m3 – 70 lei \n\n – pentru o remorcă / benă cu capacitatea între 2-3 m3 – 100 lei \n\n – remorcă / benă cu capacitatea între 4-5 m3 – 150 lei \n\n – remorcă / benă cu capacitatea între 6-7 m3- 200 lei \n\n Colectarea deșeurilor se va efectua săptămânal.\n\nCătre 10 aprilie nu era înregistrată nici o cerere de la eventualii prestatori pentru a partiipa la concurs.",
    "metadata": {
      "original_file": "Est-Curier_0168.html"
    }
  },
  {
    "title": "Elevi din r. Dubăsari, informați despre fenomenul bullyng-ului și comportamentul non-agresiv",
    "content": "Bullying-ul este una dintre cele mai complexe forme de comportament agresiv. Nedepistat la timp, bullying-ul poate lăsa traume și repercusiuni ireversibile asupra adaptabilității copilului în societate. \n\n Acesta de cele mai multe ori i-a amploare anume la școală sau în stradă și rănește, în medie, 4 din 10 copii. \n\n Biroul de probațiune Dubăsari a organizat activități de informare cu genericul ,,Stop BULLYING!’’ pe teritoriul taberei de odihnă pentru copii „Prietenia” din s. Coșnița, r. Dubăsari, unde au fost implicați copii între vârstele 12-16 ani. Activități similare au avut loc și în Liceul Teoretic Holercani, r. Dubăsari, cu elevii clasei a VII-a. În ambele cazuri, tinerii au avut parte de o experiență educativă de folos. \n\n BP Dubăsari a avut scopul de a organiza o activitate constructivă și educativă, implicându-i în analiza unor studii de caz și expunerea lor pe baza unor filmulețe privind această formă de violență, în urma cărora au rămas cu ideea că schimbarea începe cu fiecare dintre noi și toți avem puterea de a lăsa ceva frumos în urma noastră. \n\n În cele din urmă, tinerilor li s-a adus la cunoștință care sunt formele bullying-ului și ce presupune acest fenomen, steriotipuri, măsurile de protecţie, cum cunoaștem când cineva este victima bullying-ului, ce riscă agresorii sau provocatorii acestui fenomen, cât de gravă poate fi această formă a violenței și unde se pot adresa atunci când sunt victime sau martori. \n\n Totodată, tinerii au fost informați despre organizarea și funcționarea organelor de probațiune.\n\n,,Buna creștere a tinerilor este garanția cea mai sigură a fericirii unui stat!”, spunea Axel Oxenstierna, om politic suedez, care a activat în secolul XVII.",
    "metadata": {
      "original_file": "Est-Curier_0492.html"
    }
  },
  {
    "title": "Proiectul s-a încheiat, temele rămân actuale şi vom continua să le abordăm",
    "content": "Perioada prevăzută de contractul pentru implementarea proiectului ”Abilitarea prin informare și popularizarea practicilor pozitive de soluționare a problemei deșeurilor menajere solide în localitățile raioanelor Criuleni și Dubăsari”, parte a proiectului „Abilitarea cetățenilor în Republica Moldova”, finanțat de Uniunea Europeană și implementat de Agenția de Cooperare Internațională a Germaniei (GIZ), s-a încheiat, dar subiectele acestei tematici s-au înmulțit.\n\nTimp de șase luni am informat cetățenii prin intermediul a 13 pagini tematice, publicate în ziarul „Est-Curier” şi multe materiale ilustrate publicate pe www.estcurier.md, despre crearea serviciilor de management al deșeurilor solide, despre necesitatea ca cetățenii să se implice în proces, de a fi parte a acestuia, conștientizând gravitatea problemei, dar și necesitatea de a se implica personal pentru a redresa situația la nivel local. Am realizat în total 21 de materiale ample despre starea de lucruri în domeniul managementului deşeurilor solide în cele două raioane, iar pe web unele din ele au fost completate cu segvenţe video, în care cetăţenii confirmă la cameră dorinţa lor de a trăi mai confortabil şi de a se implica în asigurarea sustenabilităţii proiectelor începute de autorităţi şi diferite asociaţii obşteşti. Practic, în fiecare localitate din raioanele Criuleni și Dubăsari, am descoperit cetățeni activi, care sunt promotorii modului sănătos de viață și protejării mediului ambiant. Despre ei vom continua să scriem și în edițiile viitoare, chiar dacă proiectul a luat sfârşit. Pe parcursul celor ;ase luni de atenşie sporită acestei teme, am reuşit să „servim” cititorului şi experienţa cetăţenilor noştri stabiliţi în Olanda, Elveţia sau România, care au relatat cum este organizată evacuarea deşeurilor menajere şi ce costuri suportă fiecare familie, raportate la nivelul veniturilor în aceste ţări.\n\nPledând inițial pentru crearea serviciilor de evacuare a deșeurilor în satele lor, mulți cetățenii au conștientizat ulterior necesitatea de extindere a serviciilor calitative de salubrizare prin preluarea practicilor pozitive din alte localități și prin abordarea problemei – regional și integrat .\n\nExperții Evghenii Camenşcic, Inspectorul ecologic Anatolie Grajdian, antreprenorul Eugen Butucea, au elucidat detaliat în cadrul dezbaterii publice aspectele ce țin de crearea gunoiștilor autorizate, platformelor de stocare a DMS și a stațiilor de reciclare. S-a accentuat că pentru a scăpa țara de gunoi e nevoie de la autorităţi de politici de mediu clare, finanțări adecvate și, cel mai important, atitudine constructivă, responsabilă din partea fiecărui cetățean față de modul cum gestionează gunoiul pe care-l produce şi cum îl trimite la tomberon chiar din casa lui. I+am întrebat şi pe primari, cum se descurcă cu această problemă, majoritatea spunând că fără implicarea statului şi regionalizarea soluţiilor, problema nu av avea sorţ de izbândă în viitorul apropiat…\n\n„Nu ştiu, dacă la moment lumea are o problemă comună mai importantă decât cea pe care o abordați! Mulţumesc mult pentru tot ce ați început! Mă bucur mult, că ia amploare și tare sper la o sensibilizare şi atitudine din partea populației! Cu mari speranțe că așa gen de proiecte vor fi dezvoltate peste tot!” – ne-a scris o cititoare a ziarului, cu referire la campania pe care am desfăşurat-o cu susţinerea UE şi GIZ în regiunea noastră.\n\nŞi apropo, în localităţile unde lipsesc servicii cu desăvârşire, oamenii, citind despre cum e la alţii, au început a le cere autorităţilor să le creeze!\n\nPP “Est Curier” este beneficiara Programului de Granturi Locale al Uniunii Europene (UE) și implementează proiectul “Abilitare prin informare şi popularizarea practicilor pozitive de soluţionare a problemei deşeurilor menajere solide în locatităţile r-lor Criuleni şi Dubăsari”. Programul de Granturi Locale este lansat în baza Cadrului Unic de Sprijin a UE, acordat pentru Republica Moldova (2017- 2020) din cadrul Instrumentului European de Vecinătate, prin intermediul proiectului „Abilitarea cetățenilor din Republica Moldova” (2019-2021), finanțat de către Uniunea Europeană și implementat de Agenția de Cooperare Internațională a Germaniei (GIZ). Partenerul proiectului pentru creșterea potențialului de vizibilitate și implicare a cetățenilor este Asociația Presei Independente (API).",
    "metadata": {
      "original_file": "Est-Curier_0187.html"
    }
  },
  {
    "title": "01 iulie 2024 – termen limită de achitare a impozitului pe bunurile imobiliare și a impozitului funciar",
    "content": "Serviciul Fiscal de Stat informează persoanele fizice-cetățeni și gospodăriile ţărăneşti (de fermier) – subiecți ai impunerii cu impozitul pe bunurile imobiliare/impozitul funciar că, pentru anul 2024, termenele-limită de achitare a acestora sunt:\n• 01 iulie 2024 – în cazul bunurilor imobiliare şi a terenurilor persoanelor fizice – cetăţeni, precum şi a terenurilor neevaluate în scopul impozitării ale gospodăriilor ţărăneşti (de fermier), existente și/sau dobândite până la 31 martie inclusiv a anului curent;\n• 25 martie 2025 – în cazul bunurilor imobiliare şi a terenurilor persoanelor fizice – cetăţeni, precum şi a terenurilor neevaluate în scopul impozitării ale gospodăriilor ţărăneşti (de fermier), dobândite după 31 martie a anului curent.\n\nSuma impozitului pe bunurile imobiliare/impozitului funciar – în cazul persoanelor fizice-cetățeni, precum și a impozitului funciar – în cazul gospodăriilor țărănești (de fermier) (pentru terenurile neevaluate) se calculează anual de către serviciile de colectare a impozitelor şi taxelor locale din cadrul primăriilor.\n\nDe asemenea, serviciile de colectare a impozitelor şi taxelor locale din cadrul primăriilor urmează să asigure expedierea avizelor de plată a impozitului pe bunurile imobiliare/impozitului funciar:\n• până la 15 iunie 2024 – pentru bunurile existente și/sau dobândite până la data de 31 martie inclusiv a anului curent;\n• până la 01 februarie 2025 – pentru bunurile dobândite după data de 31 martie a anului curent.\n\nDe menționat că, în cazul în care impozitul pe bunurile imobiliare/impozitul funciar nu va fi achitat în termenele stabilite de legislație, pentru fiecare zi de întârziere se va aplica o majorare de întârziere (penalitate) în mărime de 0,0273% pe zi.",
    "metadata": {
      "original_file": "Est-Curier_0236.html"
    }
  },
  {
    "title": "Cel care lucrează cu inima este un adevărat artist",
    "content": "Din multitudinea de profesii existente, este dificil să-ți găsești vocația, dar indifernt cu ce te-ai ocupa, trebuie să o faci cu plăcere.\n\nDumitru Portărescu este un tânăr originar din satul Oxentea, raionul Dubăsari. A studiat la Școala de Meserii Nr. 4, pictura și sculptura, mai târziu a urmat studile la o școlă privată din România, iar actualmente este student la UTM.\n\nD umitru a găsit domeniul în care a putut să-și valorifice capacitățile la maximum, să realizeze opere pe care ușor le putem numi artă, este foarte mândru de munca sa în care pune multă dragoste şi pasiune, iar visul său este să păstreze şi să transmită acest meşteşug generaţiilor următoare.\n\n– De unde ai moștenit această pasiune pentru modelarea lemnului?\n\n– Pasiunea de a sculpta vine încă din copilărie. Bunelul meu era pădurar și îmi plăcea să merg la el în vizită la canton, așa-numita casa pădurarului. Deseori îmi făcea excursii prin padure și ma informa despre fiecare specie de arbori, cred că de aici și pasiunea pentru lemn. Am început a mânui dalta în lemn încă de la vârsta de 14 ani, dar nu aveam o daltă dintre cele mai bune. Apoi văzând pe site-urile de socializare diferite lucrări, mi s-a trezit dorința și mi-am propus să încerc și eu. Cu niște scule, lămi micuțe, am executat primele mele lucrări. Mai târziu am făcut școala de meserii Nr 4, pictură, după care am început sculptura care îmi este mai aproape de suflet.\n\n– Cărei persoane sau cărui lucru i se datorează succesul tău de azi?\n\n– Nu pot spune ca îi datorez cuiva succesul meu de azi, dar foarte important pentru mine este faptul că am părinții alături, care mă susțin și se bucură de reușitele mele, am în inimă dorința de a promova stilul tradițional moldovenesc și tind spre a ne promova tradiția și obiceiul culturii noastre.\n\n– Pentru a executa o lucrare artistică e nevoie de dorinţă în primul rând, inspiraţie, o bucată de lemn de calitate şi unelte necesare pentru prelucrarea lui. Mai întâi văd lemnul, după asta vine ideea. Pentru a executa o lucrare mai mare ca dimensiuni am nevoie de mai mult timp, dar dacă sunt lucrări mai mici, atunci finisez lucru în câteva ore.\n\n– Confecţionezi doar pentru tine sau este și o sursă de venit acest meșteșug?\n\n– Cândva făceam doar pentru mine, însă cu timpul am devenit cunoscut şi am observat că oamenii solicită lucrările mele. Am comenzi de diferite cadouri, lucrări ce țin de suflet cu motiv tradițional, icoane, răstigniri mari. Lucrez și îmi dezvolt măiestria, căci nu mi-a fost frică niciodată de lucru.\n\n– Participarea la expoziţii, concursuri e benefică în acest scop?\n\n– Am participat şi voi participa în continuare, pentru că aşa îmi ating țelurile mele în viață, îmi fac cunoscut numele și munca în ţară şi peste hotarele ei. Am avut nenumărate expoziţii în Moldova, România, acum urmează să reprezint Moldova la o expoziție din Olanda. Am participat la foarte multe expoziții, cum ar fi cele de la ”Vatra” și ”Poiana Fagului”, ”Mai Dulce”, „Ia Mania”, ”Moldova are talent”, ”Românii au talent”.\n\n– Ai un atelier în care lucrezi?\n\n– La moment nu am un atelier propriu, lucrez în garajul tatălui meu, în acest loc îmi petrec majoritatea timpului, dar în viitor planific să-mi creez un atelier al meu și să inițiez un cerc de sculptură în localitate. Am diferite lucrări, începând de la obiecte de bucătarie, cadouri, jucării pentru copii, tablouri, icoane, îngeri, răstigniri și multe altele.\n\n– Ce înseamnă pentru tine acest meşteşug de intenționezi să-l promovezi în cadrul unui cerc?\n\n– Această muncă pentru mine înseamnă totul şi cu siguranţă vreau ca mai departe cineva să-mi continue activitatea. Uneori când încep lucru sunt atât de captivat, încât uit de celelalte treburi.\n\n– Care este lucrarea care ocupă un loc aparte în inima ta?\n\n– Nu pot să spun că este o lucrare care să o consider cea mai deosebită, dar cea mai importantă cred că este sculptura lui Ștefan cel Mare, executată împreună cu maistrul-instructor, cu care am participat a mai multe târguri, dar și la concursurile ”Moldova are talent” și ”Românii au talent”.\n\n– Ești mulțumit că ai ales această cale sau mai ai și alte drumuri care ți le propui să le parcurgi?\n\n– Sunt foarte mulțumit că am ales această cale, dar mai am dorință de a studia la o universitate de peste hotare, anume specializată în sculptură și design, mă voi întoarce, însă, înapoi să contribui la dezvoltarea țării și educația generației viitoare prin promovarea culturii poporului nostru .",
    "metadata": {
      "original_file": "Est-Curier_0373.html"
    }
  },
  {
    "title": "Crește nivelul apei în râul Nistru",
    "content": "În legătură cu mărirea în continuare a deversării apei din Lacul de Acumulare Dnestrovsk (r.Nistru) pâna la 1000 m 3 /s , Centrul hidrologic prognozează, că în intervalul 17-20 noiembrie, continuă creșterea nivelului apei față de nivelul din 17 noiembrie (ora 8.00), pe sectoarele:\n\nÎn locurile joase este posibilă ieșirea apei în luncă\n\nÎn râul Nistru în amonte de lacul de acumulare Dubăsari, pe sectorul s. Naslavcea- or. Soroca în regimul hidrologic va avea loc variația nivelului apei cu 50-150 cm.\n\nÎn râul Nistru în aval de lacul de acumulare Dubăsari, pe sectorul or. Dubăsari- s. Talmaza în regimul hidrologic va avea loc variația nivelului apei cu 20-60 cm.\n\nÎn regimul hidrologic al râurilor mici din țară schimbări majore nu se așteaptă.",
    "metadata": {
      "original_file": "Est-Curier_0148.html"
    }
  },
  {
    "title": "Din 4 decembrie, fructele moldovenești au interdicție în Federația Rusă",
    "content": "Începând 04 decembrie 2023, Serviciul Federal de Supraveghere Veterinară și Fitosanitară al Federației Ruse ( Rosselhoznadzor ) a mai instituit un embargou la importul fructelor și legumelor din Republica Moldova, pentru că ar fi depistat în produsele moldovenești mai multe insecte dăunătoare (Grapholita molesta, Frankliniella occidentalis, Bactrocera dorsalis ș.a.), care sunt interzise în statele Uniunii Economice Eurasiatice. \n\n Agenția Națională pentru Siguranța Alimentelor (ANSA) informează că nu a fost notificată oficial, până la data de 01.12.2023, de către autoritățile Federației Ruse, despre intenția de aplicare a anumitor restricții și că decizia autorităților rusești contravine principiilor fitosanitare internaționale și nu are la bază niciun argument real.\n\n” Fructele și legumele moldovenești sunt exportate în peste 80 de țări ale lumii, în acest an dublându-se cantitățile de prune și de mere exportate în țările europene. \n\n În nicio țară, cu excepția Rusiei, nu au fost semnalate notificări asupra anumitor încălcări. Decizia autorităților rusești contravine principiilor fitosanitare internaționale și nu are la bază niciun argument real. Piața europeană, care are condiții stricte în ce privește calitatea produselor, are o cerere tot mai mare și apreciază fructele și produsele moldovenești. Rapoartele de laborator demonstrează lipsa dăunătorilor menționați în loturile analizate. \n\n Considerăm învinuirile aduse drept nefondate și pripite, deoarece Rosselhoznadzor a fost informat la timp despre acțiunile întreprinse de către autoritatea moldovenească la primele cinci notificări printr-un răspuns oficial, însoțit de rapoartele de laborator care demonstrează lipsa acestor dăunători în loturile de fructe și legume ” – se menționează în comunicatul emis de ANSA.\n\nAgenția aduce la cunoștință că, pe parcursul anului 2023, nu a primit nicio notificare despre probleme în raport cu produsele moldovenești. Doar în ultimele 2 luni, la adresa ANSA au venit opt notificări din partea autorităților rusești, dintre care 3 doar în perioada 24-29 noiembrie. ANSA a răspuns la toate, iar ultimele 3 sunt în examinare și în cel mai scurt timp vor fi transmise răspunsuri oficiale. \n\n Agenția Națională pentru Siguranța Alimentelor constată că Serviciului Federal de Supraveghere Veterinară și Fitosanitară al Federației Ruse utilizează pârghii care contravin principiilor sanitare și fitosanitare, scopul acestora fiind altul decât protecția consumatorilor și a ramurii agricole din Federația Rusă. \n\n Apropo, fructele moldovenești sunt din ce în ce mai solicitate pe piața UE.\n\nAcest lucru este reflectat în cifrele de export pentru primele 10 luni ale anului 2023. \n\n Dacă în anul 2021 au fost exportate circa 75 tone de cireșe, în 2023 cifra ajunge la 2600 de tone. Referitor la mere, în anul 2021 au fost livrate în UE în jur de o mie tone, pe când în anul curent producătorii au exportat circa 11 mii tone. \n\n Totodată, a crescut exportul de prune, de circa 2 ori pe piața UE (de la 27 mii tone în anul 2021, s-a ajuns la 55 mii de tone în anul 2023). O creștere semnificativă s-a înregistrat și la exportul de struguri, viticultorii reușind să exporte circa 25 mii tone, în comparație cu 17 mii tone în anul 2021.\n\nConform ”Moldova Fruct” și piața României este o destinație importantă pentru fructele moldovenești. În primele zece luni ale anului 2023, către această destinație au fost exportate peste 16 mii tone de prune, cu 34% mai mult decât în anul 2022. Anual, Moldova exportă în România cca 13 mii tone de struguri și începând cu 2022, mai mult de 10 mii tone de mere.\n\nSuccesul exportului de fructe este datorat și eforturilor agricultorilor, care au făcut investiții în tehnologii moderne, aducând o valoare adăugată produselor moldovenești ca să fie competitive. \n\n În timp ce Serviciul Federal de Supraveghere Veterinară și Fitosanitară al Federației Ruse caută paraziți în fructele moldovenești, UE le facilitează accesul pe piața europeană. Șapte categorii de produse pot fi exportate fără restricții: roșiile, usturoiul, strugurii de masă, merele, cireșele, prunele și sucul de struguri.\n\nAnual în Republica Moldova se produc cca 500 mii tone de mere.",
    "metadata": {
      "original_file": "Est-Curier_0261.html"
    }
  },
  {
    "title": "Veronica Mamei: ”Merită să mai fiu utilă oamenilor, dacă şi ei mă susţin”",
    "content": "Pe Veronica Mamei o cunosc toţi colegii din breasla artiştilor din r. Criuleni şi de prin alte localităţi, datorită prestaţiei frumoase a colectivului etnofolcloric pe care îl conduce – „Răzeşii” din s. Mașcăuți și cântecelor pe care le compune. Puțini însă din cei care o văd acum deplasându-se la serviciu în scaunul cu rotile bănuiesc, că această doamnă impozantă era o zgâtie de fată în satul Hagichioi, raionului Cahul, care alerga ca o căprioară, putea să se bată cu băieții și sărea 1,15 m în înălțime.\n\nPrin voia destinului acea copilă a ajuns să-și depene firul vieții pe malul Nistrului și al Răutului. Este un exemplu de perseverență și sfidare a dizabilității locomotorii. În pofida faptului că boala îi marchează tot mai mult condiția fizică, sufletul și inima nu o lasă să capituleze.\n\n-Cine v-a învăţat să fiţi puternică? \n\n – Viaţa! Viaţa!.. De la clasa a patra am mers să învăţ în alt sat, că la noi era doar şcoală primară. Apoi în clasele 9-10 am mers şi am învăţat în alt sat, apoi la Şcoala de iluminare culturală din Soroca, în prezent – colegiul „Nicolae Botgros”. Am fost mereu prin străini şi am luat ce-i bun de la oricine, ce-i rău am dat la o parte. Mulţumesc lui Dumnezeu, că m-am format ca om: nu-s invidioasă, nu-s supărăcioasă.\n\n– Cum aţi ajuns să fiţi unul din pilonii vieţii culturale a satului Maşcăuţi şi a raionului Criuleni? \n\n – Am venit la Mașcăuți la practică și l-am cunoscut și pe viitorul soț, Victor Mamei. Apoi după absolvirea Școlii de iluminare culturală din Soroca, am lucrat patru ani la Cocieri. Deja după ce m-am căsătorit, am trecut cu traiul aici. Mai întâi am lucrat la Casa de cultură, de prin anul 1987, apoi la şcoală, după ce la casa de cultură s-au redus unităţile. La şcoală am lucrat mai mulţi ani învăţătoare de muzică, am condus corul, inclusiv corul colhozului „V.I Lenin”. Am organizat diferite sărbători, festivaluri… Profesia e interesantă!\n\n– De ce ați ales această profesie? \n\n – Nu știu, de ce! Mie îmi reușeau mai bine desenul, educaţia fizică și muzica. Până la urmă, am ales muzica. Cu muzica te alini. Să nu fi avut așa profesie, poate demult nu mai eram, dar eu trăiesc cu ceea ce aud, cu ce facem. Fără cântec, viața e seacă!\n\n-Ce vă motivează să mergeţi la muncă, să lucraţi pentru scenă? \n\n – Dragostea faţă de profesie. Străduinţa să facem întotdeauna lucruri frumoase, mai ales la sărbătorile de iarnă, să cântăm cele mai frumoase colinde. Îmi place să lucrez şi cu cei adulţi, şi cu copiii. Chiar dacă mi s-a redus unitatea la jumătate de salariu, eu continui să lucrez cu copiii, pentru că mi-s dragi. Îi învăț să cânte la fluier și copilaşilor le place!\n\n– La unele concerte am observat că bateţi dumneavoastră toba. E din plăcere sau de nevoie? \n\n – Câteodată din plăcere, altădată de nevoie! Avem un toboşar care nu prea vine la repetiţii şi uneori o bat eu, dar alteori mă sprijin de ea, pe scenă. Mi s-a transmis această meteahnă prin ereditate, de la mama mea, s-a agravat după nașteri, și cu cât avansez în vârstă, cu atât îmi este mai greu să mă țin pe picioare fără suport. Adesea mă gândesc la cei care-s țintuiți la pat și îi mulțumesc lui Dumnezeu că-s aşa… Sunt conștientă, chiar le-am spus unor colegi, că n-aş ieşi în scenă. Uneori mă rușinez că-s în cârje, că mai ies sprijinită de colegi, dar simt că atunci când le sunt alături ei parcă devin mai siguri, evoluează mai inspirat.\n\n– Faceți un efort fizic mare ca să ajungeți la serviciu. Cum de n-aţi renunţat? \n\n – Dar ce să fac acasă? Eu vreau să fac ceva, nu pot sta! Mă gândesc că aș vrea să includ într-o carte toate cântecele pe care le-am compus până acum. Recent a fost la mine un domn, care scrie o monografie despre satul nostru, și m-a întrebat de ce nu fac o culegere de cântece. Am zis că poate voi face, am vorbit chiar cu cineva care să-mi facă și aranjamente melodiilor…Eu aș vrea să-mi cânt prima cântecele mele, să le lansez eu…\n\n– Care vă este cel mai drag sufletului cântec pe care l-ați compus? \n\n – Am scris multe cântece, dar nu le-am făcut încă aranjamente, ceva mă ţine… M-au inspirat unele melodii pentru care am compus versuri şi invers. Dar un cântec care îmi aparţine, versuri şi melodie, şi care a devenit aici, la Mașcăuți, şlagăr, se cântă la cumătrii, la nunţi şi se numeşte „Trandafirul”. L-am compus mulţi ani în urmă şi l-am dedicat unei perechi de îndrăgostiţi: „Floare tu, frumoasă, floare din grădină// Floare tu, frumoasă, a mea gospodină// Tu eşti visul meu, eu sunt viaţa ta// Tu eşti omul meu, eu sunt dragostea.// Tu eşti trandafirul, ce mult l-am dorit// Tu eşti trandafirul care-a înflorit// Vino-n palma mea să te ţin aşa// Vin la pieptul meu să te iubesc eu.” În ziua când mi-a venit melodia şi versurile, trebuia să coc pâine, frământasem acasă aluatul. Eram la şcoală şi acolo era pian. Şi am stat la pian până când am făcut acest cântecel. Aluatul deja se pornea după mine, dar şi cântecul a fost făcut!\n\n– Aveți o pasiune și pentru artizanat, lucrurile vechi. Sunteți gospodina unei case de peste 130 de ani. Aţi amenajat în Casa Mare şi un mic muzeu. De unde v-aţi inspirat?\n\n– E casa bunicilor soțului meu, construită prin 1889 pe care vreau să o pun în valoare ca bibelou architectural și destinație turistică. Păstrez și am adunat lucrări inedite. Mie îmi place tot ce-i vechi și natural. Am tablouri croșetate de soacra mea. Florile din vază sunt croșetate de țaca Mila Boaghi de aici, din sat, așa și a spus, că mi le dă pentru muzeu, cu două perne croșetate tot de ea și cu horboțică de la sofcă. Covorul cu păun mi l-a dat temporar cineva, ca să acopăr acel perete, dar când a spus că ar vrea să-l vândă, eu l-am cumpărat. Pe alt perete avem un covor de la bunica soțului, e țesut în 1921. Prosoape am căutat prin sat, pe unele mi le-au dat femeile, pe altele le-am cumpărat. Această ie am făcut-o eu, tot din prosoape. Perdelele tot din sat le-am strâns, cu mare greu le-am găsit, să fie și pentru ochiurile la ferestre. Să ştiți, că e o bogăție adevărată tot ce este în această cameră. M-am inspirat de la Butuceni, am văzut cum sunt organizate acolo pensiunile și cred că și noi putem face ceva frumos și să ne promovăm istoria, trecutul. Am zis, ia să fac și eu casa asta în așa fel!\n\n– Copiii vă împărtășesc pasiunea pentru istorie și obiecte vechi? \n\n – Fiica Victoria da, dar fiul Ion încă nu a văzut muzeul nostru, că el n-a fost acasă trei ani. Ambii sunt peste hotare.\n\n– Care este modelul de inspirație pentru Dumneavoastră? \n\n – M-a inspirat Ludwig van Beethoven, i-am citit și studiat toată biografia. Atât a suferit omul acesta! A surzit complet la 28 de ani, dar a continuat să scrie muzică! Muzică bună! Și eu vreau să trec prin toate și să fiu brava! Beethoven a spus că viața este o luptă, am să lupt și eu! Motive de bucurie sunt multe în viață, pentru că sunt oameni buni mulți, binevoitori, care îți dau sfaturi. O bucurie este și faptul că m-au ajutat oameni buni să capăt acest cărucior cu rotile, cu care mă țin de lucru. Domnul Boris (n.r. – directorul Casei de cultură) mi-a dat ideea să scriu cerere la consiliu, să mă ajute. Nici nu m-am gândit că voi fi ajutată de oameni mulți! Chiar și un tânăr care singur stă în scaun cu rotile m-a ajutat – a spus despre dorința mea de a avea un cărucior electric cuiva de prin America și mi-a transmis un mic ajutor de la acel domn! Atât de mult m-a mișcat gestul lui, încât am plâns și am spus că merită să mai fiu utilă oamenilor, dacă şi ei mă susțin!\n\nArticolul este elaborat în cadrul proiectului „Consolidarea Presei Independente şi a Educaţiei Mediatice în Moldova, derulat de ERIM, cu suportul financiar al Biroului pentru Democraţie, Drepturile Omului şi Muncă al Departamentului de Stat american. Opiniile exprimate în această publicaţie nu reflectă neapărat poziţia ERIM.",
    "metadata": {
      "original_file": "Est-Curier_0324.html"
    }
  },
  {
    "title": "Prețul de achiziție a strugurilor se recomandă a fi egal cu prețul de cost",
    "content": "Membrii Consiliului pe filiera de produse „Struguri, vin, produse pe bază de vin și produse procesate”, au luat act de evoluția exportului de vinuri, stocurilor de vinuri și pronosticul recoltei de struguri de soiuri pentru vin în anul 2023 și au decis să recomande viticultorilor și vinificatorilor ca prețurile orientative de achiziționare a strugurilor pentru vin, în anul 2023, să fie minim de 6,5 lei/kg.\n\nRecomandarea Consiliului respectiv, din care fac parte reprezentanți ai ministerelor, Oficiului Național al Viei și Vinului și asociațiilor de profil din domeniul vitivinicol, este ca prețurile de achiziție să fie diferențiate în funcție de soi, Indicația Geografică Protejată și de calitatea strugurilor.\n\nPotrivit prognozelor, recolta de struguri din Republica Moldova în anul curent va fi cu aproximativ 10-20% mai mică decât anul trecut și va varia între 4-10 tone/ha de struguri.\n\nDeși cunosc că vinăriile au stocuri mari de vin și nu dispun de mijloace financiare disponibile pentru a achiziționa strugurii la prețuri competitive, Membrii Consiliului au propus ca acestea să încheie cu viticultorii contracte de lungă durată, să asigure achiziționarea tuturor strugurilor din sezonul de recoltare 2023, cu eșalonarea achitării și cu respectarea cerințelor expuse de către Consiliul pe produs privind prețurile de achiziție a strugurilor.\n\nLa baza acestei recomandări este ameliorarea exportului de produse vitivinicole. În primele 7 luni ale anului 2023, vinăriile din Republica Moldova au exportat 71 mln. litri de vin, cu 34% mai mult decât în anul 2022, în valoare de 106 mln. USD. Prețul mediu de export în 7 luni ale anului 2023 a crescut în medie cu 12% pentru vinurile liniștite îmbuteliate și cu 2% pentru vinurile liniștite în vrac.\n\nPotrivit informațiilor prezentate de viticultori privind cheltuielile de îngrijire a plantațiilor viticole, prețul de cost al unui kg de struguri raportat la o recoltă de cca 8 tone/ha constituie 6.5 lei.\n\nPe canalul nostru de Telegram Est-Curier , vă oferim atât imagini relevante, cât și știri de actualitate din raioanele Criuleni-Dubăsari și din întreaga țară. Devino corespondent Est-Curier! În cazul în care ai imagini care ar putea deveni subiecte de știri, te încurajăm să ni le trimiți pe Viber sau Telegram la numărul 069789896.",
    "metadata": {
      "original_file": "Est-Curier_0277.html"
    }
  },
  {
    "title": "Salariile funcționarilor nu vor mai fi achitate prin bănci comerciale, din 2024",
    "content": "Din 2024, funcționarii publici își vor primi salariile prin intermediul serviciului guvernamental de plăți electronice M-Pay . Anunțul a fost făcut de ministrul Economiei, Dumitru Alaiba, la ședința Guvernului din 7 iunie, 2023. Proiectul prezentat cabinetului de miniștri pentru aprobare prevede pilotarea acestei modalități de plată a salariilor în câteva instituții din sectorul public și schimbări necesare în legislație.\n\n„Distribuirea salariilor prin M-Pay va produce optimizarea proceselor și pe partea prestatorilor de servicii de plăți, iar pentru distribuirea acestor plăți nu vor fi achitate comisioane sau alte taxe. După cum știți, noi avem aceste proiecte salariale la fiecare instituție, iar conducătorul instituției, în condiții nu tocmai clare, decide dacă se deservește la o bancăsau la alta, iar asta provoacă anumite suspiciuni justificate, inclusiv de obscuritate. Vrem să oferim funcționarilor libertatea de a-și alege inguri banca comercială la care se deservesc și la care să-și primească salariul, așa cum este în multe țări civilizate, astfel încât aceste beneficii, inclusiv băncile comerciale, să concureze și să lupte pentru fiecare client, cu oferte cât mai atractive pentru fiecare funcționar. Asta ne propunem” – spunea Dumitru Alaiba, Ministrul Economiei, prezentând proiectul.\n\nActualmente, prin același sistem M-Pay sunt distribuite plățile sociale, adică pensiile, legea în acest sens fiind votată anul trecut în Parlament. Proiectul a fost aprobat unanim de către miniștri.\n\nPremierul Dorin Recean a subliniat, că acest document va contribui la diminuarea plăților tranzacționale, or, în ultimii 5-6 ani bugetul irosește anual zeci de milioane de lei pentru procesarea plăților. În opinia lui Recean, și Banca Națională ar putea avea un rol mai activ în acest proces.",
    "metadata": {
      "original_file": "Est-Curier_0298.html"
    }
  },
  {
    "title": "Angela Cebotari: „Am venit pe o lună, dar am rămas 16 ani” (video)",
    "content": "Minim 13 km pe zi – acesta este parcursul poştaşei Angela Cebotari din or. Criuleni, în zilele cu cele mai multe produse de distribuit şi servicii. Nu e unica angajată care cutreieră străzile or. Criuleni, pentru că lucrează în echipă cu Tatiana Cerbu şi Larisa Colmogorov, care au grijă de celelalte două sectoare.\n\nPe 5 octombrie 2021 a împlinit 16 ani de muncă în cadrul instituţiei poştale din or. Criuleni, deşi iniţial a dat acordul să lucreze o lună, pentru că spunea că nu e de ea acest lucru.\n\nAflaţi în reportajul ce urmează care sunt obligaţiile unui poştaş, cine-i sunt cei mai fideli clienţi şi de câte perechi de încălţăminte pe an are nevoie.",
    "metadata": {
      "original_file": "Est-Curier_0332.html"
    }
  },
  {
    "title": "Locatarii asociați pot accesa granturi pentru eficientizarea energetică a blocurilor locative. În or. Criuleni nu există nici o asociație de locatari",
    "content": "Centrul Național pentru Energie Durabilă (CNED) anunță selectarea a 38 de dosare ale asociațiilor, depuse în perioada 5 aprilie – 29 mai 2024, pentru a beneficia de audituri energetice gratuite în cadrul Componentei I – Audit energetic din Produsul de finanțare „Eficiența energetică a blocurilor locative”.\n\nProcesul de evaluare a fost finalizat, iar la apelul pentru identificarea asociațiilor de locatari care vor beneficia de asistență tehnică gratuită pentru elaborarea auditurilor energetice au fost depuse 49 de dosare pentru 67 blocuri locative, din care 38 au fost selectate. Prin urmare, de audit energetic graturi vo r beneficia deponenți a 2 dosare din or. Ceadîr-Lunga, 1 dosar din or. Edineț, 1 dosar din or. Vulcănești, 1 dosar din or. Ialoveni, 1 dosar din or. Hîncești, 1 dosar din mun. Ungheni și 31 de dosare din mun. Chișinău.\n\nRealizarea rapoartelor de audit este planificată pe parcursul anului curent. Raportul de verificare va permite identificarea măsurilor care pot fi implementate, estimarea investițiilor necesare pentru acestea și economiile ce vor fi generate, urmare a implementării acestor măsuri de eficientizare. Această informație va fi esențială pentru decizia de a solicita finanțare din Fondul pentru Eficiență Energetică în sectorul Rezidențial din Moldova, (FEERM).\n\nAstfel, Asociațiile de Proprietari în Condominiu vor putea accesa prin FEERM granturi de 70% din investiția eligibilă, în timp ce 30% din investiție va constitui contribuția proprie a locatarilor.\n\nPrecizăm că FEERM reprezintă un instrument de finanțare pentru proiectele de eficientizare energetică a locuințelor destinat atât blocurilor multietajate, cât și gospodăriilor individuale.\n\nUn raport de audit energetic î nseamn ă analiza întregului consum de energie (electricitate, gaz, apă, încălzire, aer condiționat) atât din punct de vedere cantitativ, cât ș i al perioadei (zilnic, săptămânal, sezonier, anual). Sunt verificate toate echipamentele consumatoare de energie (mașini de producție, sisteme de încălzire și aer condiționat, iluminat), de asemenea este evoluat ă și performanța „termică” a clădirii pentru a identifica toate pierderile de căldură ș i energie.",
    "metadata": {
      "original_file": "Est-Curier_0109.html"
    }
  },
  {
    "title": "După o pauză de 20 de ani un ”Poloboc de aur” ajunge și în raionul Criuleni",
    "content": "Printre învingători este și criuleneanul Mihail Sclifos pentru care participarea la acest concurs a fost o provocare de a confirma că premiile obținute la concursurile raionale le-a câștigat onest, făcând abstracție de funcția pe care o deținea.\n\n– Știam că avem un vin deosebit, dar nu mă așteptam că din 500 de mostre va fi apreciat anume vinul făcut în gospodăria noastră, deși cu acest vin roșu am câștigat patru poloboace la Criuleni. E o recunoaștere a muncii depuse. Poloboacele sunt bune,însă trebuie îngrijite și umplute… – spunea solicitat de ”E.C” premiantul Mihail Sclifos.\n\n-Suntem mândri că după 20 de ani „Polobocul de aur” revine în r. Criuleni. Pentru prima dată de acest premiu s-au învrednicit în 2004 dnii Gheorghe Ojog de la Corjova și Alexandru Erhan de la Pașcani, dar atunci trofeele erau mai mult simbolice. Acum, un poloboc de 100 litri are o utilizare mai mare. Acest premiu ne demonstrează că nu suntem doar crescători de grâne, dar avem potențial să dezvoltăm și viticultura, o ramură cândva profitabilă, cu puncte de achiziții a strugurilor și unități de prelucrare, în r. Criuleni. Mizăm că tinerii vor asigurarea continuitatea și vor păstra tradițiile înaintașilor – ne-a declarat Vitalie Onișciuc, șeful direcției agricultură și servicii funciare a CR Criuleni.\n\n– Pe parcursul anilor la concursul „Polobocul de Aur” au participat zece mii de probe din peste 20 de raioane. Au fost 210 învingători. Din acei 210 circa 70 la sută deja-s mici producători care au vinuri îmbuteliate în rețelele din Republica Moldova, dar și peste hotar e ”, a menționat președintele Camerii de Comerț și Industrie, Sergiu Harea.\n\nPreședintele Oficiului Național al Viei și Vinului, Ștefan Iamandi a afirmat că „ Republica Moldova a fost desemnată drept cea mai premiată țară din Europa de Est la capitolul vinuri, însă ceea ce puțini cunosc este faptul că o bună parte dintre cei care de-a lungul anilor au fost premiați cu „Polobocul de Aur” sunt cei care ulterior primesc premii la nivel internațional ”\n\nMinistrul Agriculturii și Industriei Alimentare, Vladimir Bolea, declara că vinificatorii pot conta pe susținerea statului în dezvoltare și promovarea afacerii: „ Noi avem programe de subvenționare foarte interesante pentru ei. Începând cu anul 2025, Programul Național de Dezvoltare a Viticulturii, va include subvenții de 300.000 de lei/ha pentru plantațiile de viță-de-vie cu soiuri autohtone. Această inițiativă este menită să susțină extinderea plantațiilor viticole și să asigure o materie primă de calitate superioară pentru producerea vinurilor moldovenești. De la anul vom trece pe segmentul de subvenționare în avans, ceea ce înseamnă că Ministerul Agriculturii prin AIPA va investi alături de ei și nu vor mai aștepta un an de zile să-și primească subvenția pentru investițiile făcute. ”\n\nÎn Republica Moldova în prezent sunt oficial înregistrate 238 de vinării și circa 55 de mii de viticultori.",
    "metadata": {
      "original_file": "Est-Curier_0220.html"
    }
  },
  {
    "title": "Cultura – carte de vizită și test de rezistenţa",
    "content": "Prima întâlnire cu scena a avut-o la Verejeni. Nu şi-a mirat părinții că va merge să studieze la Soroca, pentru că scena şi organizarea o captivau de mică. De 30 de ani este în profesie şi spune că nu este raţiune, dar curată pasiune, că nu poţi să fii raţional când vezi cu ce salariu te plăteşte statul pentru că lucrezi în domeniul, care este cartea de vizită a unei ţări. De 18 ani stă la cârma colectivului Centrului raional de Cultură şi Tineret ”G. Sârbu”. La sfârşitul anului 2017 a fost menționată cu titlul ”Omul Anului” în domeniul culturii. Despre copilărie, muncă, ”înainte era mai bine” și chinurile tranziției – cu Elena Sclifos, din Criuleni.\n\n– Nu cred că publicul nu ştie ceva despre mine. Cel puţin, de când sunt în Criuleni, ca şi alți colegi din cultură, suntem în văzul tuturor. Poate din ceea ce a fost până la Criuleni… Sunt născută în satul Verejeni, r. Telenești, un sat pitoresc, unde este un iaz foarte mare. Mulți cărora le spun, de unde sunt, precizează, dacă este satul cu iazul cel mare și frumos. Pe vremuri era și o crescătorie de pește acolo. Acum nu știu dacă mai este crescătoria, dar și în trecut, și acum a rămas un loc foarte frumos.\n\n-De ce amintiți anume de iazul din sat?\n\n– Fiindă toată copilăria am petrecut-o pe malul iazului, era bucuria noastră. Ne scăldam, petreceam acolo toate sâmbetele și duminicile, am învățat să înot. Am fost printre copiii sculați la patru dimineața și luați de părinți la munci pe deal. Părinții aveau norme, inclusiv la cules tutun. Îmi amintesc și azi, ce mâini negre și lipicioase aveam în zilele când culegeam frunze și cum ne chinuiam să ne curățim mâinile cu cuțitul de acea sevă lipicioasă… Mama mai și glumea uneori, că m-a născut în tutun (râde.) De aceea iazul rămâne a fi o amintire plăcută, pentru că orice oră liberă, pe care o aveam, fugeam la iaz.\n\n-Unde ați făcut prima cunoștință cu lumea artei?\n\n– Cânt de la grădiniță, dar mai mult am perseverat la școală. Cred că eram prin clasa a patra sau a cincea, când profesoara noastră, dna Victoria, pe atunci spuneam Victoria Mihailovna, ne-a dat pentru acasă să scrim compunere la tema ”Ce vreau să devin”. Eu, dacă am început a cânta devreme, scriam mereu că vreau să fiu artistă. Colegii glumeau de mine și-mi spuneau ”artista noastră”. Prima mea evoluare a fost la un concurs în raionul Telenești, când am cântat cu corul din sat cântecul ”Goluboi vagon”. Eu cântam strofa, și corul – refrenul. După aceasta am început a cânta la școală mai des. Îmi plăcea și mă simțeam în sfera aceasta ca peștele în apă. Diriginta noastră, dna Maria, a observat că îmi plăcea să și organizez manifestări, nu doar să cânt, și mereu îmi încredința organizarea diferitor serate. Mai și dansam în ansamblul de dansuri populare de la casa de cultură. Eram și actriță în teatrul din sat, cântam și în ansamblul vocal-instrumental de la club, și în corul școlii. Îmi plăcea să mă implic peste tot.\n\n– Mama îmi mai reproșa uneori, că nu stau pe acasă. Dar și părinții mei cântau, aveau voci frumoase. Dar mama mai avea un talent – ea fluiera melodiile. Când eram pe deal la prășit, cât lucra, atâta fluiera cântece. Aveai impresia că undeva cântă un fluier, dar era mama. Eu, deși am încercat, nici până în ziua de azi nu am învățat să fluier ca ea.\n\n-Ce v-au spus părinții când i-ați anunțaț că veți merge să învățați la Școala de Iluminare Culturală din Soroca?\n\n– Pentru ei n-a fost o noutate. ”Eu de la tine nici n-am așteptat altceva!” – a răspuns mama. Fratele mai mare a învățat de veterinar. Sora mai mare a făcut medicina. Sora mai mică mi-a urmat exemplul, dar nu este acum în profesie, a ales să-și ajute soțul care e fermier. În schimb, soțul meu, Serghei, a învățat cu mine la Soroca, și a absolvit specialitatea de dirijor de orchestră de muzică populară. Eu am absolvit specialitatea dirijare corală. Soțul meu provine dintr-o familie foarte muzicală. Toți frații lui, profitând de faptul că sunt din centru raional, au mers la școala muzicală, spre deosebire de mine, care nu am avut această posibilitate. Am avut norocul să-mi găsesc perechea potrivită, și nu mi-a spus niciodată, că nu am profesia potrivită, fiindcă mă înțelegea. Eu sunt o femeie fericită.\n\n-Spune lumea că înainte era mai bine. Cum apreciați începutul carierei Dvs în cultură și activitatea de acum, din punct de vedere al libertății de acțiune, de expresie și selectare a repertoriului?\n\n– Când mi-am început activitatea la Criuleni, în anul 1986, eram parte a unui colectiv tânăr. Eram colegă cu Marina Borodina, Marina Frunză, Gicu Frunză, Claudia Șerșun, Elena Andreev, Parascovia Munteanu, Dumitru Beșliu. Ne plăcea tuturor ceea ce făceam. S-a format ansamblul ”Șezătoarea”, în 1987, din specialiști din domeniul culturii. Ne era vesel și interesant. Erau mai multe sărbători pe care eram obligați să le organizăm, cum ar fi Ziua Constituției, 1 Mai, 9 Mai. Perioada 1990-2000 a fost diferită, începuse tranziția de la comunism la valorile unei țări independente. Ne era greu și pe plan material, fiincă începuse perioadele când nu primeam salarii câte patru-cinci luni, sau ni se plăteau cupoane, iar noi, în familie, ambii eram în aceeași sferă. Noi încercam să lucrăm cum știam, dar deja ni se impuneau alte condiții. Nu mai erau obligatorii manifestările ideologice, dar nici nu știam ce și cum să facem, ca să umplem golul şi în acelaşi timp să nu fim blamați. Şi atunci am început a pune accent pe formațiile artistice și pe valorificarea folclorului. Era deja constituit ansamblul de dansuri populare ”Lozioara”, pe care-l conducea domnul Kolmogorov și care avea în repertoriu dansuri specifice tuturor celor 15 republici sovietice. Dumitru Beșliu preluase ansamblul și a început a monta dansuri populare moldovenești. Invitasem și un coregraf din România, care a montat cu Dumitru ”Oașul”, alte dansuri. Ansamblul le dansa, dar în scenă încă nu le prezentam, pentru că nu știam cum o să reacționeze și spectatorul, și conducerea. Eram atenți la ce prezentam spectatorului, ca să nu ne trezim cu niște replici din partea oamenilor mai în vârstă, dar şi la ceea ce vrea generația mai tânără. Începând cu anul 2000, casa de cultură deja avea un repertoriu, apăruse studiourile artistice, care stilizau dansuri ale altor popoare, deci, aveam un repertoriu.\n\n-În ultumul deceniu se observă că puneți accent pe lucrul cu tinerii, pe care îi promovați apoi în scenă.\n\n– De la adoptarea unui nou regulament – cel al Centrului raional de Cultură și Tineret, din 2007, pe lângă baza concertului – colectivele artistice, promovăm mai insistent tinerii. Când eram metodistă, lucram și cu un cerc de copii amatori, care cântau la diferite acțiuni culturale pentru copii. Atunci am depistat mai mulți copii dotați artistic și i-am văzut ca o resursă bună pentru dezvoltare. Am pus gând pentru câteva proiecte, în care aceștia să se manifeste. Așa a apărut concursul ”Visul spre stele”, proiectul ”Lie-Lie-Ciocârlie”. Am început a pregăti și promova moderatori de spectacole. Îi creștem de mici și vedem că le place ceea ce le propunem.\n\n-Cui i-ați dat aripi în profesie, prin acele proiecte, pentru că i-ați adus pe scenă, i-ați pus fonograma și microfonul în mână?\n\n– Exemplul nostru este Elena Pisarenco, care acum ne este director artistic. Mai sunt și din cei care n-au mers în profesie, dar au crescut la noi. E Dima Suciu, care și student fiind, venea în concertele noastre – un solist de exepție, e medic acum. Un alt discipol, Costea Rânja, elev al școlii profesionale, a început aici, apoi a înregistrat succese la mai multe concursuri în România, în calitate de solist. Acum l-am pierdut din vizor. Din rândul dansatorilor își continuă studiile la colegiul ”Ș. Neaga” Ion Gherciu și Doina Stoica. Domnița este invitată să danseze și în baletul Teatrului de Operă şi Balet.\n\n– Criulenenii spun că aveți o voce remarcabilă și vă ascultă cu plăcere evoluările. N-aţi avut vreo dată tentaţia să cuceriți marile scene, ținând cont de faptul că aveți în familia extinsă cântăreți consacrați, mă refer la verișorul Dvs, Laurențiu Popescu?\n\n– N-am tins niciodată spre scenele mari. Vocea mi-a fost remarcată o dată după ce am realizat o înregistrare cu ansamblul ”Şezătoare” la radioul naţional, am fost invitată să fiu crainică de radio, mi-a spus atunci regizoarea de sunet, că am o voce potrivită pentru microfon. Am refuzat, deja ne stabileam la Criuleni, construiam casă, soțul a fost împotrivă. Dar scena – am participat la spectacole, nu și la concursuri, deși mi se spunea că rău fac. Mereu nu am avut timp pentru asta, îmi ajungea scena de aici, unde apăream des. Era perioada, când începuse exodul populaţiei peste hotare şi noi rămăsesem, practic, fără membri în colective. Atunci evoluam mai des în concerte. Venisem la funcţia de director, şi după un turneu de o lună şi ceva prin Europa, am revenit la Criuleni cu colectivele pe jumătate, iar în 2002 trebuia să ne fie atestate şi apărate titlurile, posibilitatea de a primi salariile… Au fost doi ani în care trebuia să restabilim ceea ce am avut, să instruim specialişti noi, artişti noi… Am reuşit şi până acum suntem în formă bună.\n\n– De când sunt în profesie, încă niciodată n-am avut ocazia să scriu, că lucrătorii din domeniul culturii au salarii decente, dimpotrivă.\n\n– Numai cei care sunt „hop pe-o parte” – aşa glumim noi, au putut să reziste şi să rămână să lucreze în domeniul culturii în perioada de tranziţie. Mi-i ruşine să spun şi acum ce salarii avem, chiar dacă cultura este cartea de vizită a unei ţări. Bărbaţi avem mai puţini în colectiv, pentru că nu-i posibil să întreţii o familie, lucrând doar în cultură. Avem un tempou foarte alert de activitate, am terminat una şi începem alta, lucrăm uneori paralel cu 2-3 spectacole. Numai noi ştim, ce se întâmplă în spatele culiselor – o muncă de echipă intensă şi responsabilă, care altora le pare, dintr-o parte, floare la ureche.\n\n– Ce vă mai doriţi să realizaţi în plan profesional?\n\n– Pe lângă faptul că sunt directoare, mai sunt şi conducător artistic al formaţiei folclorice „Şezătoare” şi ştiu cât este de greu să cooptezi oameni noi în colectiv, pentru că artiştii amatori trebuie să vină la repetiţii din timpul lor liber, după muncă… Chiar şi aşa, îmi doresc să avem un teatru de adulţi. A început Mircea Guţanu, Dumnezeu să-l ierte, dar n-a reuşit să-şi ducă gândul la bun sfârşit. M-aş bucura să găsim şi să includem în colectivul nostru o persoană, care va pune la punct acest proiect – teatru dramatic de adulţi.",
    "metadata": {
      "original_file": "Est-Curier_0365.html"
    }
  },
  {
    "title": "Dacă ard terenurile să ardă și buzunarele răufăcătorilor",
    "content": "De la începutul anului 202 în Republica Moldova s-au înregistrat 4700 incendii, comparativ cu 313 în aceeași perioadă a anului trecut. 2200 incendii au fost provocate de om. Au fost afectate peste 30 mii hectare de pământ, inclusiv 14 hectare de pădure distruse. Numai sâmbătă, 26 martie au avut loc peste 600 incendii, Pentru stingerea acestora bugetul se stat a cheltuit șase milioane lei.\n\nÎntrucât în pofida tuturor avertismentelor starea de lucruri nu se redresează, ci dimpotrivă se agravează deputații Dumitru Alaiba, Lilian Carp și Vitali Gavrouc,au declarat în cadrul conferinței de presă din 28 martie 2022 că au elaborat un proiect de lege care prevede înăsprirea pedepselor pentru incendierea vegetației. Astfel, după cum propune Dumitru Alaiba pentru incendiere intenționată persoana fizică va plăti amendă de până la 10 mii lei, Iar agenții economici riscă pe lângă amenda de 50 mii lei să le fie sistată activitatea pe o perioadă de la 6 la 12 luni, să fie lipsiți de ajutor din partea statului și să fie supuși arestului contravențional.\n\nAgenția de Mediu informează că arderea unei tone de resturi vegetale produce 53 kg de monoxid de carbon (CO), 18.5 kg de particule nocive (majoritatea fiind mai mici de 10 microni) și apariția a nu mai puțin de 7 hidrocarburi aromatice policiclice, substanțe extrem de toxice și mai ales cancerigene. Astfel în urma arderii resturilor vegetale, persoanele în vârstă, cele care suferă de boli cardiovasculare, alergice, respiratorii şi cele cu un sistem imunitar sensibil sunt expuşi unui pericol mai mare.",
    "metadata": {
      "original_file": "Est-Curier_0172.html"
    }
  },
  {
    "title": "Casele teritoriale de asigurări sociale vă așteaptă - e Ziua ușilor deschise pentru beneficiarii vârstei de aur",
    "content": "Până la finele zilei de muncă, 1 octombrie, casele teritoriale de asigurări sociale din toate raioanele țării vă așteaptă să le treceți pragul. Este Ziua Ușilor Deschise pentru beneficiarii cu vârsta de aur, ne informează Lorina Sîrbu, șefa Casei Teritoriale de Asigurări Sociale Criuleni, care spune că subdiviziunea și-a început ziua de muncă prin a oferi explicații sau informații vizitatorilor care le-au trecut pragul.\n\n„Azi e Ziua Internațională a Oamenilor în Etate” și deoarece ei sunt beneficiarii noștri, i-am invitat ca să le vorbim despre activitatea noastră. Am trimis invitații în toate primăriile raionului, mia-u răspuns că au primit, așteptăm să le spunem cum se stabilește o pensie, cum toată activitatea dumnealor se reflectă întro sumă pe care o vor primi. Primul vizitator de azi a fost un fost funcționar public, care a ieșit la pensie exact cu un an în urmă și deja a împlinit limita de vârstă pentru pensionare. Dumnealui ne-a întrebat, cum va fi pensia sa după limita de vârstă, ca să o accepte pe cea mai mare. I-am explicat că dacă va alege să primească pensia pentru limita de vârstă și va continua să muncească, va avea dreptul la recalcul odată la doi ani. Legea spune că trebuie să-i atribuim persoanei pensia care e mai mare. Un alt vizitator care are și grad de dizabilitate, dar și angajat este, a venit cu întrebări. Întrebarea sa a fost dacă a ajuns la vârsta de pensionare, va primi și pensia pentru limita de vârstă, și pensia pentru dizabilitate? Dacă i se va refuza gradul de dizabilitate? I-am răspuns că dumnealui va putea alege prestația (pensia) care e mai mare, dar gradul de dizabilitate, dacă e stabilit fără limită, îi va rămâne în continuare. Dacă are dreptul la alocații de la asistența socială, acelea vor rămâne în vigoare. Ne-a vizitat colectivul Direcției Educație Criuleni. Au fost interesați despre condițiile în care pensionarii angajați pot beneficia de tratamente sanatoriale oferite de CTAS. Îi așteptăm pe toți doritorii de a primi explicații, să ne treacă pragul”, a spus Lorina Sîrbu.\n\n„Casa Națională de Asigurări Sociale adresează cele mai calde urări tuturor beneficiarilor cu vârsta de aur. Sunteți piatra de temelie a societății noastre, iar înțelepciunea și experiența dumneavoastră ne inspiră zi de zi. Vă mulțumim pentru tot ce ați realizat și pentru contribuția neprețuită la creșterea și dezvoltarea generațiilor viitoare. Casa națională de Asigurări Sociale este alături de toți beneficiarii săi, oferindu-le sprijin și contribuind la o viață plină de respect și siguranță. În această zi specială, vă dorim sănătate, liniște sufletească și multe momente frumoase alături de cei dragi!” – se spune în mesajul instituției, cu prilejul Zilei Oamenilor în Etate.",
    "metadata": {
      "original_file": "Est-Curier_0488.html"
    }
  },
  {
    "title": "Moldova trece la ora de iarnă",
    "content": "În noaptea de sâmbătă spre duminică, 26-27 octombrie 2024, Republica Moldova va trece oficial la ora de iarnă. Ceasurile vor fi date înapoi cu o oră, de la ora 04:00 la ora 03:00, oferind astfel o oră în plus de somn.\n\nOra de iarnă este considerată, de fapt, ora-standard. Trecerea la ora de iarnă înseamnă, așadar, că vom dormi mai mult cu o oră. \n\n Sistemul orei de iarnă și de vară este o ajustare cu o oră a ceasurilor în fiecare toamnă și primăvară, pentru a beneficia mai bine de lumina naturală.",
    "metadata": {
      "original_file": "Est-Curier_0467.html"
    }
  },
  {
    "title": "Expoziția de mărțișoare se va deschide pe 24 februarie, la Școala de Arte Criuleni",
    "content": "Școala de Arte Criuleni anunță lansarea celei de-a III-a ediții a Proiectului educațional „ArtMărțișor”, care constă în vernisarea unei expoziții dă mărțișoare și suvenire de primăvară, confecționate cu drag de elevele care studiază la specialitatea arte plastice. Organizatorii anunță și posibilitatea de a achiziționa de la tinerele meșterițe și profesoara lor daruri de primăvară pentru persoanele dragi.\n\n„Mărțișoarele și suvenirele noastre sunt unice, deosebite, fiecare are designul său irepetabil. Vizitatorii vor admira lucrările confecționate manual de către 8 elevi, inclusiv ale mele și ale dnei Galina Moisei, meșteriță-nahd-made” – ne-a informat Ala Roșcovanu, profesoară de artă plastică.",
    "metadata": {
      "original_file": "Est-Curier_0037.html"
    }
  },
  {
    "title": "Subsoluri inundate, drumuri deteriorate și grindină - consecințele ploii de ieri",
    "content": "În urma furtunii cu ploaie din seara zilei de 26 iulie, 2023, mai multe raioane din țară au fost afectate de vânt, șuvoaie puternice de apă și grindină. Pe alocuri mărimea boabelor de gheață ajungea dimensiunile unui ou de găină. Potrivit resursei guvernamentale Prima sursa, intervenția salvatorilor a fost necesară în 13 localități din raioanele Edineț, Fălești, Râșcani, Bălți, Glodeni, Soroca, Criuleni, Hîncești, Ștefan Vodă, Ialoveni, Ocnița, Drochia, dar și în capitală. Circa 200 de angajați ai Inspectoratului General pentru Situații de Urgență au intervenit pentru a defrișa mai mulți copaci doborâți pe drumurile locale, dar și pentru înlăturarea arborilor și crengilor, care s-au prăbușit peste mai multe autovehicule, sau linii de electricitate.\n\nÎn raionul Criuleni, după cum ne-a informat Alexandru Cebotari, șeful Secției Situații Excepținale Criuleni, salvatorii au fost solicitați pentru a pompa apa din subsolul unui hipermarchet, și pentru pomparea apei din două gospodării și un garaj aflat în construcție. Toate solicitările au fost în or. Criuleni. Deocamdată, informații despre pagube pe suprafețele ocupate de culturi agricole nu se cunosc. .\n\nLa Hrușova jumătate de sat nu are electricitate, ne-a informat primarul Pavel Roșca, care zice că a sesizat serviciul respectiv și este în așteptarea echipelor de intervenție. La Cimișeni, informează primara Valentina Pisarenco, au avut de suferit drumurile în pantă, și va fi nevoie de cel puțin 3 zile pentru a le restabili, cu ajutorul unui greider. La Bălțata, grindina a fost măruntă, în schimb apa de ploaie a intrat în trei cabinete din primărie, pentru că acoperișul este vechi, ne-a informat primarul Vadim Perepicica. Șuvoaiele au înnămolit câteva grădini ale locuitorilor, pentru că s-a blocat un canal de scurgere. La Dubăsarii Vechi, a spus primarul Vitalie Casian, un copac a căzut peste linii de electricitate, o parte de sat e fără lumină, dar și drumurile în pantă-s spălate, pagube care pot fi înlăturate cu propriile forțe.\n\nÎn schimb, locuitorii mai multor sate au filmat și fotografiat ploile cu grindină, care în unele cazuri, a fost destul de mășcată. Primarul de la Jevreni, Igor Rotari, a și anunțat locuitorii, să se adreseze la primărie în cazul în care înregistrează pagube de pe urma căderii grindinei. Informațiile se actualizează.\n\nImagine preluată de pe o rețea de socializare:\n\nCătre ora 6 dimineața a zilei curente, informează IGSU, salvatorii au efectuat peste 100 de intervenții la lichidarea consecințelor furtunii. Cele mai afectate au fost raioanele din nordul republicii, în special r. Edineț, Drochia, Dondușeni, Soroca, Rîșcani. În unele sate au fost afectate și până la jumătate din acoperișurile casei. Este vorba de satul Bleșteni, Edineț, unde furtuna a fost deosebit de violentă, comunică NordNews.",
    "metadata": {
      "original_file": "Est-Curier_0125.html"
    }
  },
  {
    "title": "În atenția elevilor și studenților: un concurs de eseuri la care vă puteți manifesta abilitățile literare!",
    "content": "Muzeul Național al Literaturii Române și partenerii acestuia lansează ediția a V-a a Concursului Național de Eseuri cu genericul „Trei întrebări pentru scriitorul meu preferat”.\n\nLa concurs pot participa elevi de gimnazii, licee, colegii și studenți pasionați de literatură, care sunt invitați să adreseze intrebări scriitorului preferat ce ar pune în lumină sau ar explica anumite detalii din creația acestuia. Eseul poate fi însoțit de imagini, desene.\n• Titlul eseului : TITLUL cu majuscule, la 1 rând sub numele profesorului, centrat;\n\nEseurile vor fi trimise până pe data de 10 noiembrie 2023 la adresa electronică concursnationaldeeseuri.mnl@gmail.com .\n\nRezultatele concursului, pe categorii de vârstă, vor fi anunțate în termen de o lună de la încheierea apelului.\n\nCele mai bune eseuri vor fi publicate și premiate cu diplome și seturi de cărți!",
    "metadata": {
      "original_file": "Est-Curier_0060.html"
    }
  },
  {
    "title": "Sate din r. Dubăsari, vulnerabile și dependente de „TiraspolGaz” (video)",
    "content": "Comunele Cocieri, Molovata-Nouă și Corjova, aflate în jurisdicția Chișinăului, sunt aprovizionate cu gaze de către „TiraspolGaz”, și în contextul crizei energetice, care a fost temeiul instituirii de către Guvern a stării de urgență, începând cu 16 decembrie, prezintă vulnerabilități și riscuri majore pentru locuitori.\n\nLa începutul săptămânii, reprezentanții administrației publice din r. Dubăsari au fost convocați la Chișinău, la Parlament, apoi la Guvern, unde au discutat, în diferite formate, despre ce au de făcut, în cazul în care regiunea transnistreană va rămâne fără gaze naturale, respectiv, fără energie electrică, începând cu 1 ianuarie 2025.\n\nPreședintele raionului, Sergiu Grigoriev, a spus că principala vulnerabilitate a raionului Dubăsari este dependența de livrările de gaze naturale de pe malul stâng, pentru că alternativă de conectare la gazoduct raionul nu are, și asta ar trebui să fie prioritatea pentru viitor – căutarea de soluții alternative. Același lucru spune Andrei Sîrbul, primarul comunei Corjova, când este întrebat de vulnerabilitățile comunei pe care o administrează. Comunele Cocieri, Molovata Nouă și Corjova depind în totalitate de lucrările de la TiraspolGaz, spune Sîrbul,și conform informației deținute de dumnealui, de pe data de 28 decembrie, agenții economici din stânga Nistrului nu vor mai primi gaze naturale, și că despre asta ar fi fost notificați oficial de către autoritățile nerecunoscute. Comuna Corjova se pregătește să facă față situației, cel puțin 30 de zile, iar pentru asta va procura 200 de metri cubi de lemne, 50 de butelii de gaz propan, ca să poată ajuta cei mai vulnerabili locuitori.\n\nMarți, 17 decembrie 2024, la Chișinău a avut loc Comisia specială de monitorizare și control parlamentar asupra realizării politicii de reintegrare a Republicii Moldova, prezidată de deputatul Roman Roșca, cu participarea membrilor Comisiei, reprezentanților autorităților administrației publice centrale, unor primari din perimetrul Zonei de Securitate, conducerii întreprinderilor din sectorul energetic și a Biroului politici de reintegrare. Potrivit comunicatului Biroului, obiect al discuțiilor a constituit evoluția situației din domeniul energetic în contextul instituirii stării de urgență pe întreg teritoriul Republicii Moldova, începând cu data de 16 decembrie 2024, modalități de intervenție în diverse scenarii, necesități de asistență pentru a asigura protecția persoanelor din grupurile de risc sporit și buna funcționare a instituțiilor naționale interconectate cu sistemele de livrare a gazelor naturale și de furnizare a energiei electrice de pe malul stâng al Nistrului și din mun. Bender, inclusiv, instituții educaționale, penitenciare, centre de plasament, spitale ș.a.\n\nCei prezenți la această ședință, care sunt vizați nemijlocit, au primit asigurări că partenerii internaționali ai Republicii Moldova sunt dispuși de a oferi asistența umanitară necesară în eventuale situații de criză, iar în acest sens subdiviziunile teritoriale și autoritățile publice locale din Zona de Securitate au fost îndemnate să identifice o listă a bunurilor de primă necesitate pentru a fi solicitat suportul de profil din resursele disponibile.",
    "metadata": {
      "original_file": "Est-Curier_0430.html"
    }
  },
  {
    "title": "Procesul educațional a demarat, lăsând loc pentru incertitudini",
    "content": "Sistemul de învățământ, probabil, a fost unul dintre cele mai afectate în toată lumea de pandemia cauzată de coronavirus. Și Republica Moldova n-a fost o excepție. Începând cu luna martie și până în prezent, când școlile, iată, s-au deschis, și aparent lucrurile se normalizează, gradul de incertitudine nu a scăzut, ba dimpotrivă, a crescut paralel cu numărul în creștere a noilor infectări. Despre învățământul criulenean și contextul social al începutului noului an școlar 2020-2021, discutam cu Ala Ungurean, șefa Direcției Educație Criuleni.\n\n– Dna Ala Ungurean, Cum a început noul an școlar în acest an?\n\n– Întâi septembrie a fost fără careu, o zi mai mult obișnuită pentru copii, dar, oricum, a fost o bucurie pentru ei. Am vizitat, în prima zi, liceul ”B. Dânga” și Școala Primară Criuleni, am discutat cu elevii, și mi-au părut foarte bucuroși că au venit la școală. Vom vedea cum vor evolua lucrurile, pentru că toți vorbesc că am putea activa doar câteva săptămâni, zic de gura lumii, nu de autoritățile ierarhice.\n\n– Câți elevi avem în raionul Criuleni în acest an?\n\n– O cifră preliminară – 7226 de elevi, la situația de la începutul verii, cu 85 mai puțini față de anul precedent. Cifra se poate schimba, dar nu cu mult. Anul acesta nu avem elevi pentru cl. I la Pașcani, la Râșcova, vedem în timpul apropiat dacă vom avea clasă la Ohrincea, la Coșernița și la Dolinnoe, unde erau 5 sau 6 candidați vorbitori de rusă și 4 copii care vor să studieze în română. La Dolinnoe s-a găsit o studentă, care a acceptat să lucreze paralel cu studiile și să ia cl.I, dar nu au decis, încă, în ce limbă vor studia.\n\n– Cum s-au completat cu elevi clasele în liceele Boșcana, Cruglic, Mălăieștii-Noi? Care e situația și care dintre instituții ar putea suferi reorganizări în anul viitor?\n\n– Ultimile date prezentate la minister, avem în cele trei licee câte o singură clasă. Din an în an se tot spune că nu se permite, dar noi scriem demersuri către MECC și argumentăm necesitatea acestor clase. În anul acesta, la data de 25 august, la liceul Mălăieștii-Noi este clasa X cu 22 de elevi, la liceul Cruglic – clasa a X cu 20 de elevi, și la liceul Boșcana – clasa X cu19 . Decizia MECC în privința lor încă nu ne-a fost comunicată (n.r. – la data de 1 septembrie), au fost sărbători, dar argumentele noastre sunt următoarele: liceul din Cruglic are rezultate foarte bune, ocupă locuri la olimpiadele raionale și republicane. La Mălăieștii-Noi elevii, la fel, au performanțe bune în ultimii trei ani, la olimpiadele raionale, și instituția este dezvoltată material, are cadre didactice cu grade didactice I și II. Sub semnul întrebării este liceul Boșcana, pentru că în anul trecut clasă de a X nu s-a deschis, iar în acest an sunt 19 elevi. Ne îngrijorează atât numărul de elevi, cât și îndeosebi, rezultatele examenelor de bacalaureat. Referitor la reorganizare, am înaintat consiliilor locale propunerea să reorganizeze gimnaziul Ohrincea în gimnaziugrădiniță. Gimnaziul Coșernița (59 de copii), la fel, ar putea fi transformat în filială a LT Boșcana. O Hotărâre de guvern ne obligă să facem aceste reorganizări dacă numărul elevilor este mai mic de 91. Încă nu am decizia acestor consilii. Număr mic de elevi este și la Dolinnoe, și la Pașcani. În Pașcani numărul de elevi este în descrestere din an în an, acum estimativ sunt 77 de copii, mulți dinte pășcăneni preferând să studiile la liceul din Măgdăcești chiar din clasele primare.\n\n– Avem deficit mare de cadre didactice în acest an? Câți profesori sunt în r. Criuleni?\n\n– În principiu, toate instituțiile au cadrele didactice necesare, deficitul fiind acoperit de profesori pensionari sau cumularzi. La finele lunii mai aveam 548 de profesori în raion. 123 din ei fac naveta la diferite instituții, cumulând ore în diferite școli. Cel mai mare deficit îl avem de profesori de matematică, urmată de limba engleză, biologie, chimie, mai puțin – informatică și clasele primare. Avem un deficit și de educatori pentru instituțiile preșcolare, și aici cam 20 la sută sunt cadre pensionate. În ultimii trei ani, DE Criuleni solicită de la 11 la 20 de specialiști tineri, și nu vine nici unul! Directorii singuri caută, îi identifică. În zonele rurale, nici atât nu vin tinerii. Dacă vorbim de disciplinele biologie, chimie, fizică ore la un gimnaziu sunt puține și pentru un salariu decent, un profesor trebuie să lucreze la mai multe instituții.\n\n– În ce măsură declarația pe propria răspundere care trebuie să o semneze fiecare cadru didactic pensionar implicat în sistem, îl poate proteja de covid-19? Cine le asigură mijloacele de protecție, spre exemplu, măștile, pe care profesorii sunt obligați să le poarte?\n\n– Da, fiecare pensionar a semnat o astfel de declarație. Directorii trebuie să-i asigure cel puțin cu dezinfectanți, să se repartizeze băncile așa încât profesorii să poate menține distanțarea de elevi, să poarte mască. Măști au procurat și directorii instituției, dar și profesorii. O modalitate ar fi utilizarea măștilor reutilizabile, spălate și călcate mai des. Unele instituții au procurat viziere, la Bălțata, de exemplu, și mai sunt solicitări din astea, îndeosebi pentru asigurarea persoanelor în vârstă.\n\n– Câte grădinițe au reușit să organizeze procesul de studii de la 1 septembrie?\n\n– Șapte, deocamdată: Boșcana, Măgdăcești, Cruglic, Corjova, Dolinnoe, Coșernița și Cimișeni. Cu desciderea grădinițelor e mai greu, și acolo e nevoie nu de dispoziția primarului, ci de decizia consiliului sătesc. În plus, câteva primării au fost în izolare (Dubăsarii-Vechi, Hrușova), iar în grădinițele din Ratuș și Drăsliceni avem câteva cazuri de infectare cu Covid-19 printre educatori, și încă este incert.\n\n– S-a făcut o tentativă de a convoca ședința Consiliului raional Criuleni pe data de 29 august, pentru a autoriza procesul educațional din acest an, dar a eșuat. Cum de și-au reluat activitatea școlile fără decizia consiliului raional?\n\n– Dacă în iulie ni se cerea să pregătim instituțiile și să le autorizăm activitatea prin decizia APL I sau II, apoi conform ultimei hotărâri din 28 august a Comisiei Naționale Extraordinare de Sănătate Publică (CNESP), decizia de deschidere a școlilor în fiecare raion aparține fondatorului, care este consiliul raional (consiliile sătești – în cazul grădinițelor), în baza rapoartelor prezentate de către directorii instituțiilor și a avizelor pozitive a Agenției Naționale Sănătate Publică (ANSP) și Agenției Teritoriale Siguranța Alimentelor (ANSA). În perioada 17-19 august, o comisie intersectorială formată de către președintelui raionului, a evaluat gradul de pregătire a instituțiilor, iar comisia a constatat că sunt pregătite și pot fi deschise. ANSP a eliberat avize pozitive pentru fiecare școală, în baza propriului control la fața locului, independent de comisia formată de președinte. Avem 32 de școli autorizate, care activează conform modelului selectat. Eu am solicitat președintelui raionului să convoace o ședință extraordinară pentru a lua decizia de deschidetre a școlilor. Văzând ceea ce s-a întâmplat pe data de 21 august, am intuit că ar putea să nu fie cvorum pe 29, că va fi o răzbunare de genul ”voi nu v-ați prezentat atunci, noi nu ne prezentăm acum”. Pe 31 august a avut loc o ședință comună a managerilor și consilierilor, la care primii s-au pronunțat pentru deschiderea școlilor la 1 septembrie. Decizia de deschidere și-a asumat-o Comisia raională extraordinară de sănătate publică (n.r. – președinte – Oleg Ogor). Directorii au muncit mult pentru deschiderea școlilor, ei doar formal au fost în concedii în acest an, penru că, de facto, și-au folosit timpul lor pentru mobilizarea colectivelor și pregătirea instituțiilor.\n\n– Lotul de dezinfectanți, primit din partea UNICEF, a ajuns și în r. Criuleni? Cum s-a repartizat?\n\n– Da, a ajuns 30 % din ceea ce ni se cuvine, și a fost repartizat după numărul de clase și de elevi. De exemplu, școala din Izbiște, care are cca 300 de elevi, 15 clase, a primit dezinfectanți de 1 l – 15 buc, și 3 butelii de detergent și 3 butelii de săpun lichid de 5 l. Celelalte vor sosi pe parcursul lunii septembrie. Fiecare instituție și-a mai asigurat o parte din aceste produse din economiile obținute cât au activat online, în special din economiile pentru alimentație și energie. Vom solicita la ședința din 3 septembrie să se mai aloce bani din soldul bugetuluidezinfectanți, ca să nu fie nevoie să se colecteze bani de la părinți, însă nu avem siguranța că vom fi susținuți.\n\n– Decizia din 5 iunie 2020 a CR Criuleni, care prevede plata celor 2000 de lei fiecărui profesor din Fondul de compensații bănești pentru personalul didactic, a fost executată?\n\n– Da, cu întârziere. Acești bani trebuiau să fie plătiți în februarie conform proiectului ședinței consiliului raional programate pentru martie. Ședința din martie a fost amânată, când se introdusese starea de urgență, de aceea banii s-au dat în iunie. Nemulțumirea profesorilor este că acești bani li s-au plătit odată cu salariile și concedialele și s-ar putea să fi fost impozitați, dar voi verifica. Ei nu trebuiau impozitați. Datorii la salarii acum nu avem, dar vom avea probleme de achitare în următoarea perioadă.\n\n– Elevii nu vor mai face ordine în cabinete, reiese că personalul tehnic va avea mai mult de lucru. Acești oameni vor fi remunerați suplimentar?\n\n– Încă nu știm, dar nemulțumiri vor fi. Dacă anterior o persoană avea de făcut curat minim 500 metri pătrați de spațiu de două ori pe zi, acum vor avea de curățat la fiecare 3 ore. E nevoie de o decizie la nivel de republică, fie de mărire a salariului, sau de plată a unui supliment la salariu.\n\n– Ce se întâmplă cu concursul pentru funcția de director la LT Măgdăcești?\n\n– Concursul este finalizat. Învingătoare este dna Elena Efros, care a acumulat mai multe puncte. Dna Lidia Tentiuc a contestat rezultatul, iar MECC a solicitat de la noi toate materialele comisiei de concurs. Așteptăm decizia. Funcția de director o îndeplinește în continuare dna Țurcan, director adjunct.\n\n– Blocul sanitar al Gimnaziului Jevreni a mai fost dus la bun sfârșit?\n\n– Da, e funcțional, dar acolo avem avariată cantina și elevii nu pot lua masa la școală, îi hrănim la pachet. Urmează să căutăm soluții să le asigurăm dejun cald și sănătos.",
    "metadata": {
      "original_file": "Est-Curier_0349.html"
    }
  },
  {
    "title": "Lista concertelor la care puteți merge, gratuit, în prima decadă de martie, în r. Criuleni",
    "content": "„Mărțișor” vine cu mai multe evenimente culturale în r. Criuleni, în prima decadă a lunii Martie, una specială pentru locuitorii Republicii Moldova, pentru tradiția de a venera primăvara.\n\nÎn această zi, doritorii pot vedea sărbătoarea „Miss Corjova 2022” , care va avea loc în sala Centrului cultural-sportiv din satul Corjova, r. Criuleni. Este un concurs al frumuseții și inteligenței, la care iau parte locuitoarele din ambele sate care poartă numele Corjova, unul din r. Criuleni și celălalt din r. Dubăsari, pentru care sunt pregătite diferite probe. Tot în această zi, primăria felicită cuplurile din sat care au ajuns la 50 de ani de căsnicie. Spectacolul începe la ora 14.00. După concurs, în scenă vor urca instrumentiștii Orchestrei de muzică populară „Mugurel” , condusă de Ion Dascăl, Artist al Poporului.\n\nTot la 4 martie 2023 , la ora 15.00, la Centrul de Cultură și Tineret „G. Sîrbu” din Criuleni, se va ține spectacolul „Cu drag pentru femei” . Vor evolua interpretele Doina Alexandra, Doinița Gherman și formația „Nemuritorii” din România.\n\nDuminică, 5 martie , puteți merge la Hrușova. În sala Casei de cultură din această comună veți putea admira un concert de Mărțișor cu renumita Orchestră de Muzică Populară „Folclor” , dirijor Petre Neamțu. Soliștii care vor evolua pe scenă sunt Nicolae Paliț, Silvia Goncear, Vasile Iovu (nai), Diamanta Paterău, Valentin Butucel, și alții. Concertul va fi moderat de Rusalina Rusu, iar pe scenă vor urca și membrele ansamblului folcloric local „Sânzâienile”, condus de Irina Țarigradschi. Concertul începe la ora 14.00.\n\nLa 5 martie, duminică, și Casa de Cultură Hârtopul Mare își va deschide ușile, începând cu ora 12.00. „Sărut, femeie, mâna ta” se numește manifestarea culturală și sunt așteptați toți doritorii, indiferent de vârstă și gen.\n\nCasa de cultură „Andrei Ciorbă” din Cruglic vă așteaptă la spectacolul „Cine-i izvorul iubirii”, la 5 martie , 2023, cu începere de la ora 15.00.\n\nLa 5 martie, ora 14.00, Căminul Cultural din Zăicana , de comun cu biblioteca publică și primăria, vă propun un concert cu invitata specială Rodica Ciobanu.\n\nCasa de Cultură Slobozia Dușca vă propune un concert al ansamblului folcloric de bărbați „Plăieșii” , care va avea loc miercuri, 8 martie, la ora 18.00.",
    "metadata": {
      "original_file": "Est-Curier_0099.html"
    }
  },
  {
    "title": "«Culorile Nistrului», un concurs pentru toți",
    "content": "„Evenimentul are ca scop atragerea elevilor, studenților și a societății civile în activități menite să contribuie la protecția întregului bazin acvatic al fluviului Nistru, a ecosistemelor și biodiversității sale. În acest an, mottoul competiției este: «Cu pași mici – către schimbări mari». Nominalizările pentru concurs vor viza desene, fotografii, filme, slide-show-uri, cazuri de ameliorare a poluării resurselor de apă, lucrări literare, poezii, articole științifice”, a declarat Petru Tataru, secretar general al Ministerului Mediului.\n\nLa concurs, sunt invitați să participe elevi, studenți și profesori ai instituțiilor de învățământ general, profesional, extrașcolar și superior de toate formele de proprietate, ateliere de artă, cluburi ecologice, utilizatori de apă din bazinul Nistrului, precum și locuitori și oaspeți ai bazinului.\n\nConcursul se va desfășura în perioada 28 mai – 1 octombrie 2023.",
    "metadata": {
      "original_file": "Est-Curier_0133.html"
    }
  },
  {
    "title": "Ce vor face transnistrienii după 1 ianuarie?",
    "content": "Eventualitatea unei crize umanitare generate de întreruperea livrării de gaze în stânga Nistrului, pe care caută căi să o evite conducerea Republicii Moldova, o enunță deja și unii decidenți de la Tiraspol.\n\nSituația s-a agravat după ce s-a constatat că Gazprom nu a rezervat gaze destinate regiunii nistrene în Gazoductul Transbalcanic pentru ianuarie 2025. Ruta transbalcanică a fost considerată o alternativă la tranzitul ucrainean, contractul pentru care expiră la sfârșitul anului 2024. Refuzul Rusiei de a furniza gaze în Transnistria, condiționând acest lucru cu plata pretinsei datorii de 709 de milioane de dolari pentru consumul malului drept al Nistrului, denotă că Kremlinul aplică Tiraspolului același tratament ca întregii Moldove, doar că partea dreaptă a Nistrului are și alte căi de acces și cetățeni pot plăti consumul, comparativ cu cei care până acum au plătit simbolic.\n\nAproximativ 8 milioane de metri cubi de gaz au fost economisiți de Compania „Tiraspoltransgaz”, dar criza majoră de gaze naturale o declară deja și autoritățile de la Tiraspol.\n\nSerghei Obolonic,ministrul economiei de la Tiraspol denunță un eventual deficit de energie electrică, dar asigură că de Revelion locuitorii din stânga Nistrului vor avea lumină. Deconectările vor urma după 1 ianuarie 2025. Iată principalele informații din comunicatul lui Obolonic: \n\n – Începând cu 1 ianuarie, Centrala de la Cuciurgan va funcționa pe bază de cărbune. Trecerea la cărbune nu va duce la întreruperi de curent! \n\n – Încălzirea în locuințele din Transnistria va fi oprită la ora 7:00, pe 1 ianuarie. În noaptea de Revelion, locuitorii regiunii vor avea gaz, electricitate și căldură. \n\n – Gazul în casele din sectorul privat va fi oprit începând cu ora 7:00, pe 1 ianuarie 2025. \n\n – În blocurile de locuințe, gazul va fi disponibil pentru gătit. Unitățile de alimentație publică vor avea, de asemenea, acces la gaz. \n\n – Aprovizionare cu pâine și produse alimentare nu va fi afectată. \n\n – Volumul de gaz disponibil în conducte pentru spitale și pentru gătit în blocurile de locuințe va fi suficient pentru aproximativ 20 de zile în sudul regiunii și până la 10 zile în nord. \n\n – Alimentarea cu apă va continua să funcționeze, dar nu va fi disponibilă apă caldă. \n\n – Principalele instituții medicale din regiune vor fi asigurate cu încălzire, dar va fi redus spectrul internărilor. \n\n Pentru a evita eventualele incidente, oficialul a îndemnat să fie economisite resursele, să fie denunțați locatarii de la blocuri care se aprovizionează cu butelii de propan-butan și pun în pericol întreaga clădire. \n\n În cazul suprasolicitării sistemului din cauza utilizării masive a aparatelor de încălzire, sunt posibile întreruperi de curent în lanț. \n\n „ Sperăm că se va găsi o soluție. Pe balanță se află o problemă umanitară majoră”, declară Serghei Obolonik, amintind deja și de ajutorul, înțelegerile pe care le au cu ”vecinii din Moldova”. \n\n Ilie Gulca explica în veridica.md. de ce a apărut această situație:” Conform contractului dintre Moldovagaz și Gazprom, prelungit la 29 octombrie 2021, gigantul rusesc s-a obligat să furnizeze anual Republicii Moldova 3,3 miliarde de metri cubi pentru următorii cinci ani, până în 2026. Din această cantitate, 1,24 de miliarde de metri cubi mergeau anual pentru malul drept al Nistrului și alte 2,06 miliarde pentru consumul de pe malul stâng. \n\n La sfârșitul anului 2022, Gazprom a redus la jumătate livrările către Republica Moldova, argumentând că partea ucraineană a blocat unul dintre cele două puncte de intrare în gazoductul de export. Astfel, în perioada decembrie 2022-decembrie 2024, Gazprom a furnizat Transnistriei 5,7 milioane de metri cubi de gaze pe zi sau aproximativ 2 miliarde de metri cubi pe an. Din acest volum, Centrala Termoelectrică Moldovenească (Moldgres), proprietate a Inter RAO, a consumat până la 1,3 miliarde de metri cubi de gaze pe an. ”.\n\nUrmătoarea licitație pentru rezervarea capacității de transport pentru luna ianuarie va avea loc zilnic începând cu 31 decembrie 2024, pe tot parcursul lunii ianuarie.",
    "metadata": {
      "original_file": "Est-Curier_0426.html"
    }
  },
  {
    "title": "Un muzeu altfel, în care te pierzi cu orele și unde nu vei auzi „Nu atingeți!”",
    "content": "Câte „Nu atingeți!”, „Interzis!”, „Interzis pentru vizitatori!” și multe alte „nu”-uri și „stop”-uri ați văzut în muzee? Bineînțeles, prezența acestora poate fi justificată în muzeele de istorie sau de artă, în unele cazuri, care au exponate rarisime sau de o valoare de însemnătate mondială.\n\nAcum imaginați-vă cum ar fi să dispară toate acestea și să învățați istoria, geologia, geografia, fizica și biologia prin exerciții și experimente într-un muzeu contemporan!\n\nUn astfel de loc este „Exploration Place” (locul unde explorăm) din orașul Wichita, statul Kansas, SUA. Numit „clădirea-insulă”, datorită faptului că este înconjurat de apă – între râul Arkansas dintr-o parte și un iaz artificial reflectorizant din cealaltă, muzeul creează impresia că ar fi spălat complet de apele râului.\n\nDatorită diverselor expoziții permanente, vizitatorii pot dezasambla o aripă de avion, pot intra la bordul acestuia, învață să cunoască diferite vibrații simțite în avioane, să exploreze un Kansas miniaturizat din anii 1950, să simuleze schimbarea cursului unui râu, să experimenteze cum s-ar simți prinși într-o tornadă și multe altele. Împinși de curiozitate, aproximativ 270 de mii de vizitatori vin anual la „Exploration Place” (orașul are aproximativ 400 de mii de locuitori).\n\nMajoritatea sălilor au expoziții permanente, dar sunt și expoziții temporare, tematice, de scurtă durată, prilejuite de anumite date istorice importante de interes local sau mondial.\n\nÎn prima sală în care intri, sunt o mulțime de moduri de a-ți explora corpul. O oglindă, în fața căreia te poziționezi, îți reflectă conturul corpului și oasele, iar imaginea va corespunde tuturor mișcărilor tale.\n\nÎn compartimentul destinat zborului și aviației în general vizitatorii pot să confecționeze avioane de hârtie și să le lanseze într-un tub cu aer în mișcare continuă, pentru a testa modelele confecționate și distanța pe care avioanele de hârtie o pot parcurge, împinse de jetul de aer.\n\nDe asemenea, aici găsim compartimente separate ale unui avion real, printre care o aripă dezasamblată, în care poți vizualiza toate detaliile, cum ar fi cabluri de diferite culori, roțile ascunse, iar alături – un panou care explică rolul fiecărei componente prezentate. Interesul muzeului pentru domeniul aviației se explică prin faptul că în oraș este o uzină de avioane și copiii venind la muzeu au ocazia să ia primele lecții de orientare profesională, să testeze pe cât de interesant le este domeniul, dacă ar dori să se regăsească în el, peste ani.\n\nMai departe ne atrage atenția o cabină cu 4 scaune și salonul piloților, unde te așteaptă un ecran care îți oferă răspuns la circa 20 de întrebări despre zbor, echipajul unei aeronave și designul acesteia. La oricare întrebare aleasă, pe ecran pornesc videouri în care câte un tehnician îți explică fie câți oameni fac parte din personalul avionului în zbor, fie cum comunică piloții cu pământul sau motivul amplasării scaunelor unele față de altele.\n\nCopiii sunt lăsați să exploreze interiorul avionului, sa apese butoanele și să atingă tot ce le trezește curiozitatea.\n\nAlt colțișor interesant îți oferă informația reală despre numărul, tipul și localizarea aeronavelor în timp real în spațiul aerian al Wichitei, al regiunii sau spațiul național al Statelor Unite ale Americii. Alegând opțiunile: spațiul national, tipul avioanelor – comercial, manufactura Boeing, altitudinea 20000+ picioare, obții imediat, pe un ecran LED, imaginea a 399 de avioane în timp real aflate în zbor deasupra continentului.\n\nAlături vedem o sală care te inițiază în cunoașterea naturii Kansasului. Aici, poți citi despre tipurile de nori și despre ceea ca, pentru ca o tornadă să înceapă (ceea ce se întâmplă des in Kansas), e nevoie de furtuni în regiunile cu aer cald și umed la nivelul solului, rece și uscat la nivelul norilor de tip cumulonimbus și schimbări în direcția aerului. Aici, poți intra într-un tub vertical și să experimentezi cum ar fi să nimerești într-o tornado.\n\nDaca e sa mai rămânem în compartimentul ce vizează natura Kansasului, vedem un spațiu destinat solului și insectelor. O masă lungă, cu numeroase sertare pe care vizitatorul alege să le deschidă, dacă e curios, îi oferă șansa de a vedea corpurile albinelor, libelulelor, gândacilor și buburuzelor, cu o planșă informativă despre fiecare clasă prezentată.\n\nȘi, dacă ești curios sa vezi vietățile mici și mai aproape, ai o lupă la îndemână, sau chiar un microscop.\n\nCopiii iubesc să exploreze bizonii, animale-simbol ale statului, să se ascundă după planșele ilustrate cu ei, sa le cunoască arealul de viață și să citească de ce excrementele lor se aprind ușor.\n\nÎntr-o altă sală, vedem Kansasul anilor 1950. Un tren în miniatură poate fi pornit de către vizitatori pe calea ferată printre machetele de case și clădiri de atunci – banca, școala, cinematograful, bisericile, fermele și pământurile fertile. Aceste informații ajută la fundamentarea cunoștințelor celor mici, cu vizualizarea imediată în 3D a celor scrise.\n\nÎntr-un final, ieșind din „Exploration Place”, ești asigurat de o mare de cunoștințe despre tot ce e în jurul nostru, dar învățate, construite și experimentate cu propriile mâini. Dacă într-un muzeu clasic din Republica Moldova nu ai ce face mai mult de 30 de minute, în „Exploration Place” poți ocupa un copil câteva ore bune, or, aici nu am descris camera de jocuri, teatrul de păpuși, odaia dedicată principalelor profesii și ocupații ale locuitorilor din zona orașului, ofertele pentru taberele de vară, și multe alte beneficii și ocupații interesante, și nu doar copiilor.\n\nȘtiind că atât adulții, cât și copiii pot învăța direct prin participare și experimente, fără limite și restricții, merită ca muzeele să-și îndrepte atenția de la sobrietatea „nu”-urilor la deschiderea către publicul-țintă setos de a cunoaște, prin activități ce sporesc implicarea vizitatorilor și aplicarea practică a informației abundente pe care o văd pe pereți.",
    "metadata": {
      "original_file": "Est-Curier_0076.html"
    }
  },
  {
    "title": "Sistări de energie electrică și gaze naturale în or. Criuleni. Când și unde - vezi aici (doc)",
    "content": "Furnizorii de gaze naturale și de energie electrică au notificat primăria Criuleni despre sistarea serviciilor, iar autoritatea a publicat avizele.\n\nEnergie electrică nu fa vi mâine, 26 iulie, 2022, în cea mai mare parte a orașului Criuleni, de la 9.20 până la finalul zilei de muncă – ora 17.00. Motiv – lucrări de reparație a echipamentului electric.\n\nFurnizorul de gaze natrurale anunță sistarea livrării combustibiului în perioada 26 iulie, ora 8.00 – 29 iulie, ora 8.00. Serviciul nu va fi disponbibil consumatorilor conectați la punctul de distribuție a gazelor nr. 16, care alimentează străzile Basarabia, Frunze, Tolstoi, Creangă, Soltîs, Doina, Coțofana, Miorița, 31 August nr. 1 – nr. 36 și str. Chișinăului.\n\nMotivul sistării – lucrări de înlocuire a unui element al rețelei de gaze naturale.",
    "metadata": {
      "original_file": "Est-Curier_0164.html"
    }
  },
  {
    "title": "Axa Criuleni- Șoldănești se completează cu repere noi",
    "content": "Sâmbătă, 15 iunie 2024, un grup de intelectuali din r. Șoldănești, împreună cu președinta raionului Șoldănești, dna Aliona Pînzari, au descoperit meleagurile criulenene. Gazdele au pregătit un program consistent, or scopul acestei întâlniri a fost „Prezentarea potențialului hidrografic și cultural pe ruta „Cea mai veche șosea din Basarabia”.\n\nRecapitulând cele văzute, dna Maria Nasu, directoarea Muzeului de Istorie și Etnografie Șoldănești spunea : ”Vizita în r. Criuleni ne-a confirmat că avem încă multe a descoperi în țara noastră. Am venit cu un grup de voluntari, lucrători din cultură, profesori, reprezentanți ai APL nu doar într-o vizită de răspuns, dar și pentru a prelua din practica criulenenilor cu care ne unește o colaborare frumoasă. Am rămas impresionați și de muzeul din or. Criuleni, de bisericile din centrul raional, care emană căldură, parohii lor, și am descoperit multe persoane receptive și entuziasmate de ceea ce fac. E vorba de angajații casei de cultură din Hrușova, de meșterii de la Onițcani, Semion și Nadejda Melnic, atelierul ”Intrigo”, de muzeul de la Boșcana cu care suntem înfrățiți, de tinerii antreprenori Dorin și Maria Dolghii de la Slobozia Dușca, care pun mult suflet în ferma ”Domami”. Lucrătorii Casei de cultură din Șoldănești au încercat să afle secretele bunei funcționări a centrelor culturale de aici și au fost surprinși să descopere câte lucruri frumoase fac tinerii cu forțele proprii. Am intuit o frumoasă colaborare între administrația publică locală și reprezentanții culturii din raion. Am admirat amenajarea, curățenia din localitățile pe care le-am vizitat, inclusiv or. Criuleni. Am descoperit potențialul comun și vom elabora și trasee turistice tematice, că avem multe a descoperi și arăta și altora, pornind de la ”cea mai veche șosea din Basarabia”. Mulțumim secției cultură și turism Criuleni pentru găzduire! Ziua a fost prea scurtă pentru a valorifica toate punctele itinerarului, dar mergem acasă cu idei noi și bucuria descoperirii locurilor și oamenilor frumoși.”\n\nElena Frumosu, șefa secției cultură și turism Criuleni : „ Noi ne-am propus să prezentăm oaspeților potențialul cultural-turistic pe care-l avem pe una din cele mai vechi rute: Chișinău-Criuleni, care poate deveni un captivant traseu turistic, având în vedere că între anii 1899-1905, pentru a facilita accesul în partea stângă a Nistrului, a fost construită șoseaua Chișinău-Criuleni. Noi am numit-o „Cea mai veche șosea din Basarabia”. Astfel, genericul „Descoperim țara”, cu care au venit prietenii din Șoldănești, ne-a ghidat pe tot parcursul prezentării acestui traseu. A fost o zi încărcată, au participat oaspeții noștri și la recitalul poetic-muzical dedicat comemorării lui Mihai Eminescu, și la vernisajul de lucrări ale artiștilor plastici din Criuleni și Șoldănești, amenajat în incinta Centrului Raional de Cultură și Tineret Criuleni, cu genericul „Talente îngemănate”. Alături de lucrările dnei Natalia Cangea, deținătoarea titlului „Purtător al Tezaurului Uman Viu”, și dnei Natalia Rojco, pictor, meșter în broderie artistică, și-au expus creațiile profesoara Oxana Iaghilova și elevi de la Școala de Arte Plastice din Șoldănești, prezentate de directorul instituției, dnl Iurie Durnea. Deși ne cunoaștem de mai mulți ani, punem acum bazele unui parteneriat care va dura prin oameni și pentru oameni” .\n\nLa Consiliul raional Criuleni oaspeții au testat și fotoliile consilierilor raionali, au aflat de la președintele raionului, Alexandru Carțîn și angajații CR Criuleni, despre activitatea administrației publice raionale.\n\nLa Hrușova au admirat nu doar Casa de cultură , dar și lucrările bibliotecarei Lilia Baran, colecția de piese muzeale completată și cu implicarea primarului Pavel Roșca, dăruirea managerului Adrian Țarigradschi.\n\nÎn comuna Boșcana, au putut vedea zestrea muzeului local, înfrățit cu muzeul din Șoldănești, au vizitat biblioteca, au fost salutați de primara Svetlana Racul.\n\nLa Onițcani la fel au văzut Casa de cultură. Primarul Igor Dodon a povestit despre izvoarele din sat și proiectul de amenajare a acestora.\n\nLa Slobozia Dușca, unde sunt cinci colective cu titlu model, directorul Andrei Istrati a vorbit despre importanța conlucrării cu APL și atragerea surselor alternative de venit prin prestarea serviciilor de arendă a spațiilor libere.\n\nDirectorul Casei de cultură din Șoldănești era atent la detaliile funcționării fiecărei instituții și remarca: „Noi avem reparații costisitoare la Casa de cultură, dar nu putem organiza mai multe activități, că avem doar sala de concerte și două cabinete în care stau câte doi profesori ” .\n\nElena Samoilă, fondatoarea Muzeului de la Boșcana și-a primit „frații” cu flori de levănțică și salvie, le-a arătat zestrea satului și rodul muncii sale, inclusiv rochia confecționată din paste făinoase. I-a dus apoi și la casa sa din s. Vișcăuți, r. Orhei, transformată în pensiunea ”Hai la țară”, unde atât colegii din Criuleni, cât și cei din r. Șoldănești au fost răvășiți, fiecare în felul său, de emoțiile și regretele legate de amintirea casei buneilor în care toți încăpeau, chiar dacă era micuță, comparativ cu casele moderne de azi.\n\nAu văzut oaspeții și Hidrocentrala de la Dubăsari, cu valuri mari. La 15 iunie 2024 reprezentanții culturii din raioanele Criuleni și Șoldănești au avut un dialog cultural, constructiv în care fiecare a avut ce spune și proiecta. Activitățile comune vor continua.\n\nÎn luna iulie, formația de dans popular „Dubas”, din s. Dubăsarii Vechi va participa la festivalul tradițional de la Cobâlea, dedicat Domnitorului Ștefan cel Mare și Sfânt.\n\n– Înainte de a explora străinătățile, e bine să ne descoperim țara noastră, – zicea dna Maria Nasu și cei care au auzit-o au susținut-o.",
    "metadata": {
      "original_file": "Est-Curier_0021.html"
    }
  },
  {
    "title": "Când se vor acorda compensații la căldură pentru sezonul 2024-2025? (video)",
    "content": "Ministrul Muncii și Protecției Sociale, Alexei Buzu, a spus, într-un briefing de presă, că în anul curent cetățenii se vor putea înscrie pentru a primi compensații la căldură pe parcursul întregii luni noiembrie.\n\nMărimea compensației va depinde de veniturile familiei și numărul de membri. Ministrul nu a precizat de câți bani are nevoie Guvernul în acest an pentru a compensa cheltuielile pentru sezonul rece, motivând că încă se mai discută detaliile. Pentru a beneficia de ajutor, cetățenii trebuie să se înscrie în sistem, așa cum au făcut-o și în anii precedenți. ”În ultimele două sezoane reci, am avut aproximativ 700.000 de gospodării în sistem” – a spus Buzu.\n\nSursa video: serviciul de informare și comunicare cu mass-media al MMPS.",
    "metadata": {
      "original_file": "Est-Curier_0471.html"
    }
  },
  {
    "title": "George Borș: „Am revenit să întorc satului „datoria”",
    "content": "George Borș este unul dintre tinerii care a decis că are ce face în satul său natal, după 10 ani de studii și muncă în afară. A revenit la Dubăsarii Vechi, r. Criuleni, unde i s-a propus funcția de viceprimar, convins că are să întoarcă satului „o datorie”. În vara acestui an i s-a realizat și un vis de mai demult – de a fi parte a Programului Europene Young Elected Politician (YEP) de pe lângă Comitetul European pentru Regiuni.\n\n„Parlamentul European – cu ce ne vom ocupa în următorii ani?\n\nÎn vara acestui an am primit mandat în cadrul Programului European Young Elected Politicians (YEP) de pe lângă Comitetul European pentru Regiuni. În cadrul acestui program au fost selectați 150 de tineri de pe întreg continentul european, implicați în procesul de administrare publică. Periodic avem ședințe și instruiri în leadership european, valori europene, securitate, legislație europeană și adaptări la noile tehnologii. Este o posibilitate unică, aș spune, de care voi face uz la maxim pentru a crește în calitate de lider și a-mi îmbogăți relațiile, numărul de colaborări cu țări din cadrul UE și o dezvoltare pe segmentul Administrației Publice.\n\nZilnic comunic cu primari, viceprimari, consilieri regionali sau locali din toate colțurile continentului european. Schimbul de experiențe și proiectele pe care le pregătim ne unesc, ne fac mai puternici și sperăm ca vocile noastre să fie auzite. Fiecare din cei 150 de YEP au ambiții, iar munca și motivația acestora, consider că vor avea un impact important peste ani de zile. Proiecte precum jurnalist mobil al Comitetului European pentru Regiuni permit nouă, tinerilor, să fim auziți la nivel de UE și, respectiv, să fim mesageri și buni ambasadori al comitetului în țările noastre.\n\nEste a doua oară când, cu mândrie, am rostit în fața multor demnitari europeni denumirea localității, raionului și țării mele – Dubăsarii Vechi, r-nul Criuleni, Republica Moldova. Nu este nimic mai măreț decât să-ți reprezinți țara la un așa nivel. Niciodată nu am uitat de unde am pornit și voi face tot posibilul ca lumea să știe de potențialul locurilor de unde am pornit.\n\nCe este pentru mine Administrația Publica Locală și de ce am revenit acasă?\n\nÎn anul 2023 am candidat la funcția de primar al localității Dubăsarii Vechi, deși mulți spuneau că un tânăr de 25 ani nu are nici o șansă, mai cu seamă că 10 ani a studiat în altă țară, prin urmare mulți nici nu mă cunoșteau. Însă rezultatele au depășit toate așteptările. În urma unei campanii foarte active am reușit să ajungem în toate sectoarele localității și să obțin susținerea a 507 alegători ceea ce constituie 25% din electoratul care a participat la votare, iar echipa mea a obținut 3 mandate de consilier local. La propunerea de a deveni viceprimar, nu am ezitat și am acceptat. M-am întors acasă pentru a mă implica și a-mi stinge datoriile față de localitatea mea care mi-a oferit studii de calitate, o masă caldă gratis pe perioada grădiniței și ambiții de a deveni mai bun. Sper să reușesc, să fac față și să contribui la satisfacerea tuturor nevoilor localnicilor noștri. Unul dintre oamenii care mă susțin și care are o experiență mare în administrarea publică din România mi-a spus odată: „În viață trebuie să știi să-ți întorci datoriile față de stat și instituțiile care au contribuit la creșterea ta.”\n\nDeși barierele de ordin birocratic dispar odată cu digitalizarea și automatizarea unor procese, este loc și de mai mult. Mă bucur de faptul că apar noi articole de venit în cadrul bugetului cum ar fi redistribuirea unor impozite direct către APL. Sper ca procesul de descentralizare să fie realizat completamente cât mai urgent. Reforma administrativă trebuie realizată, este nevoie de eficientizarea resurselor locale, mai cu seamă că marea majoritate a primăriilor au 80% din buget ca și cheltuieli administrative. Amalgamarea este un instrument de a începe acest proces, dar este nevoie de maturitate și conștientizare de ordin administrativ, venit din partea primarilor. Din discuția cu mulți dintre ei văd o frică de a pierde funcția, dar este necesar să conștientizeze că este în interesul cetățenilor. Funcția de primar vine și pleacă, dar oamenii și problemele localității trebuie rezolvate cât mai rapid, cu soluții cât mai eficiente.\n\nPe lângă bariere, cu siguranță, apar noi și noi oportunități de atragere a surselor de finanțare, iar principalul instrument rămân a fi apelurile de proiect. Și la acest capitol primarii trebuie să conștientizeze faptul că este necesar să pregătească cadre care știu a scrie proiecte, cunosc limba engleză și au studii în domeniu. Este important să ne pregătim de absorbția fondurilor de preaderare. România a reușit să absoarbă foarte puțin din aceste fonduri, iar noi trebuie să învățăm din greșelile lor și să ne asigurăm că avem oameni pregătiți în ceea ce înseamnă scrierea și managementul proiectelor.\n\nÎn linii generale, observ o schimbare în ultimii ani, însă este foarte mult de lucru astfel încât Administrațiile Publice Locale de nivel 1 și 2 să aibă libertatea deplină de a se dezvolta la standardele pe care le merită.”",
    "metadata": {
      "original_file": "Est-Curier_0308.html"
    }
  },
  {
    "title": "Holercănenii nu vor să renunțe la strada Tineretului sau cum o intenție bună poate genera reacții adverse",
    "content": "L a 18 septembrie consilierii s. Holercani au examinat chestiunea ,,Cu privire la redenumirea străzii ”Tineretului” în ”Gheorghe Ticu”, la cererea unui grup de seniori din orchestra ,,Gheorghe Ticu”, cât și un a unor consăteni din diasporă. Erau peste 40 de semnături. \n\n\n\nInițiatorii nici nu au bănuit că vor încinge spiritele în sat. Subiectul s-a dovedit a fi foarte sensibil pentru comunitate și a stârnit un val neașteptat de reacții. Deși proiectul deciziei prezentat de secretarul primăriei, dna Marina Porubin a fost publicat cu cinci zile înainte de ședință, câțiva consilieri au fost luați prin surprindere. Decizia totuși a fost aprobată cu opt voturi ”pro” și o abținere.\n\nUnul din semnatari chiar mulțumea consilierilor, după ședința transmisă online: „ Mulțumim la toți pentru susținerea inițiativei membrilor Orchestrei de Seniori “Gheorghe Ticu” de a redenumi strada “Tineretului” în „Gheorghe Ticu”” . \n\n\n\nVestea însă a divizat sătenii și reacțiile negative au prevalat. Printre cele mai reprezentative sunt : ”Eu nu-mi pot imagina că strada mea nu va mai purta denumirea de strada Tineretului. Dacă aș spune că eu acum locuiesc pe strada cutare… și nu pe strada Tineretului…. Aș spune de parcă nu mai este casa mea acolo unde era . Amintirile nu se construiesc distrugând altele…”\n\n”Cu toată stima și respectul față de d-nul Gheorghe Ticu, dar cine o sa își asume responsabilitatea și cheltuielile pentru a modifica toate documentele locuitorilor străzii Tineretului, în care este stipulat „str. TINERETULUI ” , cu asta cum rămâne? Ori numa se schimbă denumirea, da mai departe fiecare sa își facă singuri documentele?? Cred că trebuie de privit din toate punctele de vedere această situație.”\n\nConsiliera Mariana Grigorașenco, care a prezidat ședința din 18 septembrie, a reacționat și a venit cu explicați i ; „ După zecile de mesaje în privat primite după Consiliul Local – vreau să fie o claritate pentru noi cei din satul Holercani. Chiar în timpul ședinței am avut multe mesaje ,,De ce faceți discriminare între oameni “ , ,,De ce nu Strada Elizabeta “ ,,De ce nu faceți sondaje “ și alte mesaje care vin încă. Oricum sunt 2 emisfere ”Pro” și ”Contra” mereu. Dar dovadă că sunt semnăturile-cererea, anexez ca imagine. Pentru viitor urmăriți pagina Primăria Holercani avizierele, unde mereu este anunțată – publicată din timp absolut fiecare chestiune ce urmează să fie discutată la Consiliul Local. A fi Consilier Local nu înseamnă doar a ,,ridica “ mâna și a sta comod în fotoliu, dar fiecare dintre noi are puterea cuvântului și decizia noastră este puterea schimbării ,iar fiecare locuitor are dreptul să se expună și trebuie să fie auzit !Lucrurile frumoase trebuie susținute , iar atunci când se anunță ședința consiliului veniți și asistați -spuneți ceea ce aveți … Sănătate,Pace și să avem limpezimea cugetului de a păstra și transmite generațiilor tinere valorile naționale și Oamenii ce au scris istoria satului Holercani să le purtăm amintirea vie, chiar și după trecerea în neființă!”\n\nAceastă decizie a afectat și familia fondatorului și primului conducător al orchestrei din Holercani, care inițial a acceptat ca numele lui Gheorghe Ticu să-l poarte o stradă din sat. Agitația de după ședință, însă a determinat-o pe dna Ticu să-și retragă acordul.\n\nAstfel că primarul Tudor Tanasiev a informat operativ sătenii:”Mai întâi de toate vă mulțumesc pentru opinii si viziune.Toate acestea ne ajută pe noi să ne conformăm și să ajustăm unele activități îmbunătățind procesul decizional. Astazi 19 septembrie 2024 d-na Sofia Ticu,soția regretatului Gh.Ticu si-a retras permisiunea(acordul)privind redenumirea st.Tineretului în Gh.Ticu. Conform procedurii consiliul local Holercani va abroga decizia în cauza la următoarea sedinta.”\n\nMarina Porubin, secretarul primăriei la fel și-a liniștit sătenii deranjați de eventuala schimbare a denumirii străzii : „Decizia respectivă nu va fi publicată în Registrul de Stat al actelor locale și nu va intra în vigoare.Ulterior consilierii locali urmează să revadă decizia dată.”",
    "metadata": {
      "original_file": "Est-Curier_0495.html"
    }
  },
  {
    "title": "Arderea frunzelor - Necesitate sau lipsă de cultură?",
    "content": "Odată cu începutul toamnei în localitățile din raionul Criuleni parcă se dă start la arderea frunzelor, resturilor vegetale și deșeurilor. \n\n Aproape toți gospodarii încep insistent curățarea ogrăzilor și a terenurilor agrare, iar resturile vegetale care rămân după sezonul roditor sunt cel mai des arse. Chiar dacă aceste acțiuni sunt interzise și sunt amendate conform legii în vigoare, oamenii continua practicarea arderii. Fumul produs de ardere conține multe substanțe toxice care pot provoca maladii grave. Și cel mai des sunt afectați tinerii, care petrec 60% din timpul liber afară, la plimbări sau cu părinții.\n\nMulți cetățeni reclamă acest comportament iresponsabil și se plâng pe rețelele de socializare. \n\n „Mie de exemplu nu-mi place când trebuie sa spăl hainele de 100 ori pentru că miroase a fum. De ce ar trebui să respirăm cu fum din cauza cuiva? Măcar să ardă ziua, dar ei dau foc seara când fumul rămâne și se răspândește tot orașul. ” a comentat o doamnă sub o postare din grupul ”Orășelul Criuleni” \n\n „ Unde se amendează? că la noi în sat câteodată (adică peste o seară) nu se înțelege unde se începe și unde se termină satul din fum. Ar fi foarte bine să mai circule prin sate și să amendeze că nu-i posibil de ieșit din casă, te înăbuși de fum. ” de asemenea comentează o tânără sub aceeași postare din grup.\n\nAcțiunile maturilor sunt un contra-exemplu pe care îl primesc tinerii zilnic și, de asemenea, o dovadă de indiferență. Teoretic, dacă ei nu se implică în astfel de acțiuni, înseamnă că sunt complici. O mișcare de protest ar trebui să înceapă de la copii, deoarece ei sunt victimele care inhalează aerul poluat și ei sunt nouă generație care urmează să răspundă pentru toate aceste greșeli. O lecție de educație ecologică despre compostare nu poate încurcă nimănui! Atâta timp cât alegem să tăcem, vom călca pe aceeași greblă cu părinții noștri și vom face aceleași greșeli.\n\n„ Pentru evitarea poluării mediului se recomandă ca populația să colecteze deșeurile separat, iar resturile vegetale și frunzele pot fi depozitate și acoperite cu sol, astfel, frunzele vor fi supuse unui proces de fermentare și se vor transforma în compost, cel mai bun îngrășământ organic, ce poate fi utilizat ca îngrășământ natural pentru terenurile agricole ” , a precizat Lilian Munteanu, Şef IPM Chișinău \n\n Noi batem alarma și îndemnăm tinerii spre o schimbare pentru ameliorarea problemei.\n\nAcest articol este realizat în cadrul proiectului „Sprijin pentru mass media din Moldova și eforturi inovatoare de educație mediacă”, finanțat de Agenția Suedeză pentru Dezvoltare și Cooperare Internațională și implementat de Internews în Moldova, ce are ca scop promovarea dezvoltării mass media independente și profesioniste, care oferă cetățenilor acces la o diversitate de perspective și reduce vulnerabilitatea sectorului mediatic la interesele politice și economice.",
    "metadata": {
      "original_file": "Est-Curier_0180.html"
    }
  },
  {
    "title": "Petru Cîșlari: „Visul meu a fost să devin profesor”",
    "content": "Petru Cîșlari și-a început cariera în pedagogie la Centrul de excelență în transporturi, apoi la Liceul de Arte „Elena Alistar”, ambele instituții din Chișinău. Are 30 de ani și al treilea an este profesor în satul de baștină, Onițcani. Licența și masteratul în profesie și le-a dobândit la Universitatea Pedagogică „Ion Creangă” din Chișinău și astăzi e unicul bărbat în colectivul didactic al gimnaziului, al cărui absolvent este.\n\n„Da, sunt unicul, dar nu am o problemă cu acest lucru. Cu părere de rău, nu sunt bărbați în învățământ. Cred că e din cauza salariilor mici. E greu să întreții o familie cu un salariu de profesor, dacă ai doar un singur post de muncă. La facultatea de istorie erau foarte mulți băieți, dar, până la urmă, în școală au ajuns foarte puțini dintre ei” – spune Petru Cîșlari.\n\nDorința de a fi profesor i s-a conturat în clasa X-a. Petru Cîșlari spune că model i-a fost profesorul de fizică, dl Nestor, și nu regretă deloc alegerea făcută. Motivarea de a rămâne în școală îi sunt elevii, deși a fost nevoit să caute încă o slijbă pentru a suplini bugetul familiei. „Școala este motivantă, este interesantă, îmi place lucrul cu copiii. Recunoașterea succeselor elevilor tot este importantă, pentru că este o muncă atât a elevului, cât și a profesorului” – spune dl Cîșlari.\n\nPeste ani se vede tot în școală, tot în această profesie, deși ar avea un mesaj și pentru autorități: „Să încurajeze tinerii prin salarii mai bune, prin condiții mai bune de muncă. La moment, dacă vorbim despre învățământ, ni se cere foarte multă documentație și uneori se pierde legătura dintre profesor și elevi, dar se pune accent pe prezentări și rapoarte. E mult lucru, după mine, inutil”.\n\nDe Ziua Tineretului, Petru Cîșlari le adresează tinerilor mesajul: să-și urmeze visele, să învețe neapărat o specialitate ca să poată câștiga și să devină oameni de succes.",
    "metadata": {
      "original_file": "Est-Curier_0303.html"
    }
  },
  {
    "title": "Mai mulți prestatori de servicii, obligați să conecteze echipamentele de casă și de control la SIA „MEV”",
    "content": "Serviciul fiscal de stat anunță că restaurantele, serviciile de alimentație și agențiile imobiliare sunt obligate să conecteze echipamentele de casă și de control la Sistemul Integral Automatizat „Monitorizarea electronică a vânzărilor”\n\nÎn conformitate cu prevederile Deciziei Comisiei interdepartamentale pentru echipamente de casă și de control a Republicii Moldova nr. 26-08/5-10/02-2023 din 27.12.2023 , agenții economici din domeniul restaurantelor, serviciile de alimentație și agențiile imobiliare au obligația de conectare a echipamentelor de casă și de control la Sistemul Informațional Automatizat „Monitorizarea electronică a vânzărilor” până la data de 01 octombrie 2024.\n\nAceeași obligație o ai și alți prestatori de servicii, care trebuie să se conformeze noilor prevederi până la 1 iulie 2024. Lista se completează cu activități de asistență stomatologică; fabricarea de dispozitive, aparate şi instrumente medicale stomatologice; producția metalelor prețioase, fabricarea bijuteriilor și articolelor similare din metale și pietre prețioase, comerț cu amănuntul al ceasurilor și bijuteriilor, în magazine specializate; repararea ceasurilor şi a bijuteriilor; comerț cu ridicata; comerț cu autovehicule.\n\na) casele de amanet (lombarduri), care cad sub incidența Legii nr. 282/2004 privind regimul metalelor prețioase şi pietrelor preţioase, începând cu data de 01.07.2024;\n\nb) contribuabili mari (persoane juridice), care au obținut, după Decizia Comisiei interdepartamentale pentru echipamente de casă și de control nr. 26-11/1-19/03-2022 din 16.08.2022, sau obțin calitatea de contribuabili mari, cu termen de conectare de 6 luni din data publicării în Monitorul Oficial a prezentei Deciziei, și pentru contribuabili mari, care obțin statul de contribuabil mare – cu termen de conectare de 6 luni din data primirii calității de contribuabili mari;\n\nC) întreprinderi de stat și societăți comerciale cu cota majoritară de stat, cu excepţia Î.S. „POŞTA MOLDOVEI”, începând cu 01.07.2024.\n\nAgenții economici vizați urmează să scoată de la evidență și din exploatare Echipamentele de casă și control de tip vechi și să înregistreze ECC conectate la SIA „Monitorizarea electronică a vânzărilor”, conform procedurii stabilite prin Regulamentul cu privire la modul de evidență şi sigilare a echipamentelor de casă şi de control, aprobat prin Ordinul SFS nr. 632/2020.",
    "metadata": {
      "original_file": "Est-Curier_0246.html"
    }
  },
  {
    "title": "Ce presupune Regulamentul privind gestionarea anvelopelor uzate?",
    "content": "De azi, 23 martie, 2023 intră în vigoare Regulamentul privind gestionarea anvelopelor uzate, aprobat prin Hotărârea Guvernului nr. 610 din 01.09.2022. Regulamentul stabilește cerințele privind colectarea, reutilizarea, refolosirea ca atare, reșaparea, precum și valorificarea energetică și/sau reciclarea anvelopelor uzate. Aceste măsuri vor contribui substanțial la implementarea principiului responsabilității extinse a producătorului (REP).\n\nActul normativ mai stabilește că producătorii/importatorii și distribuitorii de anvelope sunt obligați să preia de la ultimul utilizator, să sorteze și să depoziteze, pe suprafețe betonate anvelopele uzate colectate, separat, în două categorii: anvelope uzate destinate reutilizării și anvelope uzate nereutilizabile, precum și transportarea acestora la punctele de colectare.\n\nAnvelopele colectate destinate reutilizării necesită a fi predate operatorilor economici autorizați care desfășoară activitatea de refolosire ca atare și reșapare, iar pe cele nereutilizabile să le predea operatorilor autorizați care desfășoară activitatea de reciclare sau valorificare energetică. Î n Republica Moldova deocamdată sunt trei operatori economici autorizați pentru colectarea deșeurilor de anvelope și doi operatori economici autorizați pentru tratare.\n\nTotodată, Regulamentul prevede și faptul că persoanele fizice și cele juridice care dețin anvelope uzate sunt obligate să nu le înhumeze, să nu le abandoneze pe sol sau în apele de suprafață, să nu le incinereze decât în condițiile prevăzute în Regulamentul privind incinerarea și coincinerarea, sau să le predea agenților economici care distribuie anvelope ori operatorilor economici autorizați pentru colectarea acestor tipuri de deșeuri.\n\nConform Regulamentului, producătorii de anvelope urmează a se înscrie în Lista producătorilor de produse supuse reglementărilor de responsabilitate extinsă a producătorilor . În termen de 3 luni de la data intrării în vigoare a Regulamentului prenotat, aceștia vor primi un număr de înregistrare pe care îl vor comunica, în maximum 30 de zile lucrătoare de la atribuire, tuturor reţelelor comerciale de distribuire a anvelopelor.\n\nTotodată, operatorii economici care vor efectua operațiuni de colectare și valorificare a anvelopelor uzate sunt obligați să dețină Autorizație de mediu pentru gestionarea deșeurilor , emisă de Agenția de Mediu.\n\nDenis Macovschi,șeful Secției mecanisme economice de mediu al Agenției de Mediu atenționează că anvelopele nu se supun unei descompuneri biologice. Timpul lor de descompunere este de 600 de ani, ceea ce înseamnă că anvelopele, fiind aruncate la întâmplare sau arse și, nemijlocit, lăsate sub razele directe ale soarelui, sub influența directă a precipitațiilor atmosferice, duc la poluarea mediului. Dacă ele ard necontrolat, emană în jur de 23 de substanțe periculoase, opt dintre care sunt cancerigene. De asemenea, sunt emanate gaze toxice care, în funcție de caracteristicile meteorologice, cum ar fi puterea și direcția vântului, pot fi dispersate pe o suprafață de 160 km.\n\nÎn anul 2021 au fost valorificate în jur de 760 de tone de anvelope de deșeuri. În anul 2022 au fost importate peste 915 de mii de unități de anvelope noi, peste 13 de mii de unități de anvelope reșapate și peste 280 de mii de camere de aer din cauciuc.",
    "metadata": {
      "original_file": "Est-Curier_0138.html"
    }
  },
  {
    "title": "27 aprilie, Ziua Drapelului Republicii Moldova. Foto de la Criuleni de la evenimentul de omagiere a simbolului de stat",
    "content": "Ziua Drapelului Republicii Moldova, Ziua Tricolorului, este anual marcată la Criuleni. Vedeţi galeria foto cu evenimentul din acest an.",
    "metadata": {
      "original_file": "Est-Curier_0092.html"
    }
  },
  {
    "title": "În toate trebuie să existe o armonie",
    "content": "declară cel mai longeviv, cu șase mandate la activ, și non-conformist primar din raionul Criuleni. Gheorghe Ojog, primar de Corjova, Criuleni, știe bine cu ce se mănâncă pâinea de edil și are mereu un cuvânt de spus când e vorba de satul său. Pledează pentru descentralizarea puterii în Republica Moldova și păstrarea primăriilor. – Oamenii pleacă, populația îmbătrânește și ce rost are să păstrezi o primărie întro localitate cu câteva sute de locuitori? \n\n Gheorghe Ojog: Fiecare sat din Basarabia are un milion de probleme, începând cu casa de cultură și terminând cu drumurile, accesul la apă. În sat pot fi și doi oameni, dar și aceștia au nevoie de biserică, școală, grădiniță, drum. Vrem, nu vrem, dar problemele sociale există, nu le putem neglija. Corjova are 2600 de locuitori și la primărie lucrează primarul, secretarul și contabilul, mai mulți specialiști nu sunt. Ce economii poți să faci din comasarea primăriilor? Câte servicii activează la noi în primărie? Poate în centrele raionale mai este câte un arhitect, în sate, însă, este primarul și doi-trei specialiști. \n\n – De ce ar avea nevoie primăriile ca să fie funcționale? \n\n Gheorghe Ojog: La noi, în primul rând, trebuie de descentralizat puterea. În rezultat, APL trebuie să aibă putere financiară, administrativă. Eu am lucrat și cu județele și, probabil, atunci era puțin mai bine. Poate această reformă este necesară în cazul Consiliilor Raionale. Un Consiliu Raional cheltuie circa 25 milioane anual și practic doar colectează niște informație de la nivelul I și o transmite la nivelul central. Dacă câte un milion de lei din această sumă ar fi distribuit în fiecar primărie ar putea fi reparaţi cam vreo 500 metri de drum. De asemenea, mai distribuie niște finanțe. Acum le-au dat să gestioneze și banii școlilor. Poate teritorial ar trebui de trecut la județe, dar să comasăm primăriile pentru 25000-35000 de locuitori e ca și cum am înhăma caii în spatele căruței. Chiar dacă încă nu am văzut acest proiect, cred că el, totuși, undeva fierbe, nu în zadar se discută acest subiect. Într-o localitate sunt atâtea probleme, iar dacă le comasezi, acestea se multiplică. Dacă problemele sociale ar fi soluționate, am putea discuta și despre asemenea lucruri, dar așa, comasând primăriile nu soluționezi nimic, dimpotrivă, problemele se multiplică, finanțe nu vor fi mai multe. \n\n – Aveți șase mandate de primar. Ce v-a motivat să candidați de atâtea ori? \n\n – Gheorghe Ojog: Candidez pentru că îmi iubesc satul și vreau ca acesta să prospere. Am gazificat satul, avem apeduct, avem sistem de canalizare și stație de epurare, drumurile le facem, dacă le asfaltăm ne apropiem de standardele de la Chișinău. La capitolul dezvoltare economică sigur că nu am reușit prea multe, deoarece ne ocupăm mai mult cu agricultura. Avem Centrul Cultural Sportiv, un parc cu aleile clasicilor, a deportaților și a corjovenilor, deoarece avem și noi oameni care sunt ai noștri – actori, scriitori, poeți, guvernanți. Doi deputați în Sfatul Țării care au votat Unirea în 1918 erau din Corjova. Avem și noi relații de prietenie cu primarii de peste Prut. Suntem invitați în fiecare an la diferite festivaluri, chiar și la sfârșit de decembrie colectivele noastre de artiști amatori vor trece Prutul. \n\n – Unii primari spun că două-trei mandate e de ajuns pentru o persoană, pentru că apoi nu mai dă randament. \n\n – Gheorghe Ojog: Nu este corect. O dată la patru ani alegătorii te scutură și te pun să muncești. În primul mandat primarul doar învață ce înseamnă această meserie. Unii cred că să fii primar e să stai în capul mesei și să împarți miere și brânză de oi. De fapt, sunt un miliard de probleme pe care nici nu le cunoști, iar în condițiile noastre de criză e și mai greu să te descurci. Să nu credeți că lumea sare să ajute! Unii ies la făcut curat, bunăoară, alții – nu. Problema este că noi nu avem bani suficienți pentru iluminare, pentru amenajare. Ne-ar plăcea și nouă să avem flori plantate pe marginea drumului, dar nu avem cu ce. Nu poți să plătești o mașină să-ți măture strada și ești nevoit să iei tu mătura în mână. \n\n – Ce abilități trebuie să aibă un primar ca să reușească ? \n\n – Gheorghe Ojog: Trebuie să-ți placă ceea ce faci. Indiferent dacă ești muzician, scriitor sau constructor: dacă nu faci lucrul cu tragere de inimă, nici rezultate nu vei avea. Un primar trebuie să fie artist, preot, profesor, fotbalist, cântăreț, dansator, de toate câte puțin. Trebuie să susținem toate ramurile, atât sportul, cât și cultura. De ce după anii 1989 multe cămine culturale s-au distrus? Pentru că acolo au nimerit oameni care nu aveau nimic comun cu cultura. Un primar trebuie să fie interesat de tot ce se întâmplă în localitate –cuiva îi place fotbalul, altul preferă să cânte, altul să danseze. Dacă mie îmi place handbalul, de exemplu, nu înseamnă că trebuie să fac tot satul plin de handbaliști. În toate trebuie să existe o armonie, dar și insistență, răbdare și muncă. \n\n – Succes! \n\n A dialogat E. Chiriac",
    "metadata": {
      "original_file": "Est-Curier_0354.html"
    }
  },
  {
    "title": "Cu o sută de contribuabili mari mai mulți decât în 2015",
    "content": "Serviciul Fiscal de Stat a aprobat lista agenților economici contribuabili mari (persoane juridice) pentru anii 2025-2026, conform Ordinului SFS nr. 611/2024, în vigoare din data de 01 ianuarie 2025. În această categorie sunt incluși 550 agenți economici din varii domenii, inclusiv bănci, construcții, vinării, SA „Franzeluța” și ÎS „Poșta Moldovei”.\n\nIdentificarea contribuabililor – persoane juridice pentru includere în lista contribuabililor mari a fost realizată prin prisma întrunirii de către aceștia a mai multor criterii, stabilite prin Ordinul SFS nr. 471/2022 .\n\nLista agenților economici – contribuabili mari poate fi consultată pe pagina-web oficială a SFS, accesând următorul link – https://sfs.md/ro/catalogul-datelor-deschise/xi-contribuabili-mari .\n\nÎn Lista contribuabililor mari persoane fizice, se includ persoanele fizice rezidente a căror venituri obţinute pentru ultimele trei perioade fiscale anterioare perioadei fiscale de gestiune, depăşesc cumulativ suma de 3 milioane lei, selectate în ordine descrescătoare.\n\nConform Serviciului Fiscal de Stata contribuabilii mari sunt agenții economici care aduc un aport considerabil la Bugetul public național, precum și au o importanță din punct de vedere social prin crearea locurilor de muncă și susținerea economiei naționale prin onorarea deplină și în termen a obligațiilor fiscale.",
    "metadata": {
      "original_file": "Est-Curier_0211.html"
    }
  },
  {
    "title": "Descoperă cultura și istoria în timpul Nopții Muzeelor 2023 în Moldova",
    "content": "În luna mai 2023, va avea loc Noaptea Muzeelor în toată lumea. Evenimentul va avea loc și în Republica Moldova. Noaptea Muzeelor este o ocazie deosebită pentru a vizita muzeele, galeriile și alte locuri de cultură care participă la eveniment. De obicei, muzeele și galeriile sunt deschise până târziu în noapte și oferă o gamă largă de activități pentru vizitatori, inclusiv tururi ghidate, expoziții, concerte, proiecții de film și alte evenimente culturale.\n\nÎn acest an, pe 13 mai, muzeele din Republica Moldova, împreună cu muzeele din România, vor organiza o serie de evenimente comune. Pentru mai multe informații, puteți accesa site-ul noapteamuzeelor.org",
    "metadata": {
      "original_file": "Est-Curier_0084.html"
    }
  },
  {
    "title": "(Video) Tamara Brașoveanu: ”Profesia de medic este una pentru oameni...”",
    "content": "Pare să aibă dispoziţia bună, pe care o împarte cu pacienţii veniţi să-i consulte. “Jene, nu știu cum te simţi, dar ai analizele tare bune! Bravo!” – o încu- rajează pe o femeie cam de aceeași vârstă cu dânsa, care a venit la consultaţie după un tratament finisat. Ziua bună continuă cu vizita unei mamici tinere cu o fetiţă dolofană în braţe, care o anunţă că nu are copila nimic, doar că a făcut 7 luni și e regulă să fie văzută de medic. O transmite în custodia asistentei medicale și invită următorul din rând. \n\n Când se face clar după ușă, găsește 15 min să-mi acorde un interviu.",
    "metadata": {
      "original_file": "Est-Curier_0342.html"
    }
  },
  {
    "title": "Peste 3,5 miliarde de lei au fost investite în economia națională",
    "content": "Peste 3,5 miliarde de lei au fost investite în economia națională de către cei 570 de beneficiari ai Programului guvernamental „373”. Circa 2,4 miliarde de lei de aceasta sumă constituie valoarea creditelor cu compensare a dobânzii oferite de către stat pentru realizarea celor 750 de proiecte investiționale.\n\nInvestițiile susțin dezvoltarea companiilor în care sunt angajate circa 8400 de persoane, iar în viitorul apropiat se estimează crearea a încă 1969 de noi locuri de muncă.\n\nProgramul „373” este accesat de întreprinderi dintr-o gamă largă de domenii de activitate. Cele mai mari investiții au fost realizate în sectorul producției și furnizării de energie, care a atras aproximativ 45% din valoarea totală a proiectelor investiționale.\n\nTransportul și depozitarea au constituit un alt domeniu important, având o pondere de 16%, similar cu industria prelucrătoare. Investiții sunt realizate și în sectoarele sănătate și asistență socială, agricultură, silvicultură și pescuit.\n\nDistribuția geografică a proiectelor investiționale acoperă toate raioanele țării, cu valori proporționale numărului de companii din fiecare regiune. Cele mai mari investiții s-au înregistrat în regiunea Centru și municipiul Chișinău, cu peste 1,2 miliarde de lei pentru fiecare regiune. În regiunea Nord, investițiile au atins 686 de milioane de lei, iar în regiunea Sud – 185 de milioane de lei. În UTA Găgăuzia, valoarea proiectelor investiționale este de 120 de milioane de lei. Valoarea medie a creditelor este de 3,2 milioane de lei.\n\nProgramul „373” a fost lansat în iulie 2023, iar în primăvara anului 2024 Guvernul a extins accesul la finanțare și a simplificat procedurile.\n\nSuma maximă a creditului a fost majorată de la 15 la 40 de milioane lei, fiind permisă și finanțarea achiziției de materii prime și materiale necesare producției sau prestării de servicii, în limita a 30% din valoarea proiectului investițional.\n\nTotodată, plafonul maxim de garantare a fost crescut de la 40% la 80% din valoarea creditului prin intermediul Fondului de Garantare a Creditelor.\n\nÎn urma acestor modificări, investițiile companiilor moldovenești au crescut trei trimestre la rând în anul 2024, conform datelor prezentate de Biroul Național de Statistică.\n\nCreditele oferite prin Programul „373” sunt disponibile în oricare bancă din țară. Pentru informații suplimentare și oportunitățile oferite, apelați serviciul de consultanță ODA la telefonul +373 2229 5741 sau pe www.373.gov.md .",
    "metadata": {
      "original_file": "Est-Curier_0207.html"
    }
  },
  {
    "title": "În comuna Boșcana au elaborat un Plan de salubrizare pentru toamna 2021",
    "content": "Primara comunei Boșcana, raionul Criuleni, Svetlana Racul, informează sătenii că în perioada 19.10-30.11.2021 se desfășoară campania de toamnă de amenajare și salubrizare a localității.\n\nÎndemnând lumea să facă curățenie în preajma gospodăriilor personale, Svetlana Racul le sugerează: „Nu vă rușinați, împreună cu mahalaua, să curățiți și pe sub gardurile unde nu locuiește nimeni (a vecinilor plecați), șanțurile și podețurile din fața caselor, celor ce locuiesc la drumul central.”\n\nPrimii s-au încadrat în acțiunile de salubrizare liceenii, membrii Patrulei ECO (în imagine).\n\nPe lângă ordinea ce trebuie să o facă în sat, boșcănenii, vineri, 29 octombrie, începând cu ora 13, vor aduce în ordine și cimitirul.",
    "metadata": {
      "original_file": "Est-Curier_0179.html"
    }
  },
  {
    "title": "15 misiuni de deminare într-o lună, inclusiv în r. Criuleni",
    "content": "Pe parcursul lunii septembrie, geniștii Armatei Naționale au executat 15 misiuni de deminare, comunică Ministerul Apărării al RM. \n\n\n\nÎn urma intervenției geniștilor au fost depistate și nimicite 38 obiecte explozive în raioanele: Ungheni, Ialoveni, Leova, Ștefan Vodă, Căușeni, Anenii Noi, Ocnița, Strășeni, și Criuleni.\n\nPotrivit ofițerului superior din cadrul Serviciului Geniu, maior Ivan Cornegruţa, una dintre cele mai periculoase misiuni de deminare a fost executată în extravilanul localității Șerpeni, raionul Anenii Noi.\n\nÎn urma intervenției, echipa de geniști din Batalionul Geniu ,,Codru’’, condusă de sergent clasa III Andrei Matei, a neutralizat 18 grenade de mână, un proiectil de artilerie și o bombă de aruncător.\n\nObiectele periculoase datau din perioada celui de-al Doilea Război Mondial și au fost distruse în condiții de maximă securitate.\n\nDe la începutul anului, au fost îndeplinite 116 misiuni de deminare, în urma cărora au fost nimicite 248 de obiecte explozive de diferite tipuri și 505 de cartușe.",
    "metadata": {
      "original_file": "Est-Curier_0483.html"
    }
  },
  {
    "title": "Copiii şi tinerii din or. Criuleni, îndemnaţi să creeze filmuleţe la tema importanţei reciclării deşeurilor. Aflaţi condiţiile!",
    "content": "“Importanţa reciclării deşeurilor” este tema concursului propus copiilor şi tinerilor din or. Criuleni şi localităţile învecinate de către autorii şi implementatorii proiectului “Selectăm şi reciclăm, sănătate să avem!”.\n\nConform regulamentului, participanţii vor putea concura la două categorii de vârstă, cu filmuleţe create, regizate şi montate de ei, în perioada de până la 7 august 2021.\n\nProdusele video trebuie expediate către organizatori prin poşta electronică la adresa reciclare7@gmail.com şi vor fi însoţite de numele, prenumele autorului, vârsta şi localitatea, un număr de telefon personal sau al părinţilor, la care poate fi contactat.\n\nLucrările vor fi divizate după vârsta celor care le-au elaborat: copii până la 14 ani; adolescenţi şi tineri de la 14 la 19 ani. Pentru neclarităţi sau întrebări, sunaţi la nr. sunați la numărul 068 53 44 84.\n\nPrimii 3 câștigători din fiecare categorie de vârstă vor fi premiați, iar toți participanții vor fi invitați într-o excursie.\n\nMai jos – reguli şi posibile aspecte ale problemei deşeurilor, care pot servi temă a lucrărilor :",
    "metadata": {
      "original_file": "Est-Curier_0196.html"
    }
  },
  {
    "title": "Destinații. Țipova – locul de comunicare cu divinitatea",
    "content": "Oricine are poftă de o ieșire în zilele de odihnă, poate alege, după buzunar și timp, traseele turistice din Moldova.\n\nUna dinbtre destinațiile populare de o zi este traseul Chișinău–Saharna-Țipova și înapoi. Până acolo, traseul vizitatorilor include o călătorie cu autobuzul de la Chișinău, un popas la mănăstirea Saharna și la stâncile care o înconjoară, iar apoi de la Saharna la Țipova, cu vaporul. Cât se mișcă ambarcațiunea pe Nistru, turiștii sunt serviți cu prânz, unii mai adaugă la meniul inclus și alte bunătăți sau băuturi, luate de acasă, sau pe care le pot procura la barul de pe vapor. \n\n Ludmila Iftodi, învățătoare la clasele primare în școala primară Lalova, r. Rezina, cumulează și funcția de muzeografă la filiala Țipova a Complexului muzeal Țipova-Saharna, aflat în subordinea Muzeului Național de Etnografie și Istorie Naturală.\n\nVocea liniștită și fermă și româna impecabilă a dnei Iftodi îi întâmpină pe vizitatori la capătul cărărușii abrupte care urcă de la apa Nistrului spre mănăstirea rupestră Țipova. Le dedică turtiștilor aproape toate week-endurile, iar uneori și zilele de pe parcursul săptămânii, iar răbdarea și felul cu care-și tratează vizitatorii îi face pe ultimii să revină și să mai asculte istoriile spuse de dumneaei sau să mai viziteze și alte puncte de atracție turistică. I-am solicitat un interviu și vă propunem să o cunoașteți.\n\n– Doamnă Ludmila, de ce ați ales să lucrați anume la acest complex muzeal? Aveți vreo legătură sentimentală de aceste locuri?\n\n– M-am născut în satul vecin și trăiesc în Lalova, care formează o comună cu Țipova. Locurile îmi sunt cunoscute de când eram copil, fiindcă satele din apropiere – Lalova, Horodiște r. Rezina, sau Izvoare și Pohrebeni din r. Orhei, sunt locuri cunoscute, pe care copii fiind, le vizitam de multe ori, mergând cu bicicletele, în excursii. În copilărie mai mult eram atrași de legendele pe care le auzeam despre stâncile și chiliile Țipovei. Buneii încă erau în viață când eram eu copilă și ei îmi povesteau, că dacă acum se vine la Țipova cu vaportul, pe vremea lor era un drum pe malul Nistrului care lega satele de pe partea dreapta. Era și drumul principal care ducea spre mănăstirea Țipova – ”pe jos”. Nistrul era mai îngust, mai adânc. Nistrul s-a lățit și a înghițit acest drum după ce a fost construită Hidrocentrala de la Dubăsari. Până atunci, călugării aveau în fața mănăstirii grădină cu zarzavaturi. Cărarea pe care urcă acum turiștii, de la Nistru spre mănăstire, era un pic mai lată și se putea urca, la dorință, o căruță cu un cal. Buneii îmi spuneau, că pe la sărbătorile mari, mai veneau oamenii cu jertfă la mănăstire, și ei o duceau în sus cu căruțele. Buneii mei de pe mamă îmi povesteau că în fiecare an, în postul mare, era un obicei să meargă să se împărtășească la mănăstire, la Țipova, iar după slijbă, absolut toți enoriații se așezau pe veretci, pe pământ, iar călugării de la mănăstire pregăteau o ciorbă, un borș, pentru toți care au venit la slujbă în ziua respectivă. Mâncarea se numea ”borș cu clopot” – un borș sec, cu multe verdețuri, cu fasole, cartofi. Bunica spunea că așa borș gustos n-a mai mâncat tot restul vieții. Mai întrebau femeile rețeta, dar niciodată nu a fost așa de bun, ca la mănăstire.\n\n– Mănăstirea a fost închisă în 1949, totul a rămas delăsat. Redeschiderea nu a avut loc, iar ca muzeu acest loc a început a fi exploatat în 2005. Mănăstirea de sus, care activează acum, a început a fi construită în 1827. Ea a funcționat într-un ansamblu mănăstiresc cu biserica de jos. Ambele aveau și au până acum hramul Adormirea Maicii Domnului. Partea de sus, printr-o hotărâre de guvern din 1992, a fost retrocedată mitropoliei, iar partea de jos a fost luată sub ocrotirea statului încă în 1975. Ea nu a mai fost retrocedată Mitropoliei niciodată, dar în starea în care este nici nu știu dacă ar fi fost posibil să mai fie mănăstire. Deși există o porțiune care a fost nițel reconstruită. Acolo, doi călugări, în 1998, au hotărât să trăiască, dar condițiile sunt grele și nu s-au mai putut acomoda, precum trăiau cândva călugării, în secolele de mijloc.\n\n– Câte zile în săptămână conduceți excursii pe acele stânci și dacă nu vă plictisiți cumva?\n\n– Aș conduce și șapte din șapte, dacă ar fi vizitatori, dar îi avem mai mulți sâmbătă și duminică. Uneori sunt solicitată și în alte zile, căci pe panou este numărul meu de telefon și turiștii mai revin.\n\n– Turiștii din Moldova versus turiștii străini: avantaje și dezavantaje? Care grupuri sunt mai curioase, mai active atunci când le propuneți să vă pună întrebări?\n\n– Sunt unele grupuri care așa – ”cumva pe deasupra”, dar sunt foarte mulți vizitatori și de la noi din Moldova, curioși să afli ce a fost, cum a fost, după care mai revin, fiindcă le zic că mai este de văzut și altceva, or, nu putem extinde excursia la nesfârșit. Acum vara în special, nu le pot acorda prea mult timp (de regulă, durează 40 de minute), dar care au mare dorință, revin în timpul săptămânii și dacă nu prea sunt vizitatori, îi pot ghida și până la două ore. Turiști străini veneau mai mulți înainte de pandemie. Acum vin, dar mai puțini. Duminica trecută au fost italieni, dar lucru curios pe care l-am aflat și eu – veniți în Moldova ca să-și facă dantura! Erau la o clinică dentară și în zilele de odihnă, i-au adus să mai viziteze ceva, să nu se plictisească.\n\n– Ce merită să mai vadă turiștii care vin în zona Râbnița-Rezina, în afară de ce le arătați dvs la Țipova, sau ce văd la Saharna?\n\n– Ar putea să viziteze cascadele de la Țipova. Cascadele nu sunt atât de mari, dar drumeția pe jos, fie ea de la mănăstirea de sus sau de pe malul Nistrului, pe aproape 3 km, prin defileul acesta frumos, cu serpantine, este foarte interesant. La Țipova găsiți cea mai mare cascadă din Moldova, și altele mai mici: cascada cu două nivele, cascada dublă. Prin defileu curge pârăiașul care acum îi spunem Țipova, în trecut – Jidavca, de la civilizația uriașilor. De-a lungul cursului pârăiașului acesta este un loc unde au fost niște mori de apă, în perioada până la 1949. Este un loc unde sunt pietre, căzute deosebit, unde oamenii își pun dorințe, sunt izvoare cu apă bună. Muzeul periodic face analiza apelor din defileu și izvorașele celea micuțe au o apă curată. Merită să fie văzute piatra sălbatică, formele lor, serpantinele. Dacă nu veniți de pe Nistru, dar vă doriți să vedeți acest defileu, trebuie să veniți în s. Țipova și ajungând la mănăstire, începeți coborârea spre defileu. Un grup are nevoie de minim 3 ore ca să parcurgă defileul. Aici găsiți și copii, care se oferă să fie ghizi. Turiștii mai pot vizita o pensiune din Lalova, și satul în sine e frumos.\n\n– Faptul că aceste tuturi cu vapoarele includ și o doză bună de distracție, turiștii sunt serviți cu vin, discotecă, iar apoi oamenii vin pe aceste locuri care sunt legate de niște valori religioase, sunt cumva compatibile, în viziunea Dvs?\n\n– Eu nu știu ce se întâmplă pe vapor, am mai întrebat din când în când vizitatorii, dar n-am vrut să fiu indiscretă. Pe vapoarele respective, de când eram copil și ele erau de rută, n-am mai fost. Cândva ne duceau de la Râbnița până la Țâbulăuca. Dar să știți, că avem și vizitatori care ne întreabă, de ce nu se servește în cutare beci câte un pahar de vin, sau de ce nu este înghețată. Părerea mea: nu văd eu acolo un loc unde s-ar servi îngețată sau un pahar de vin, fiindcă acolo prima mănăstire datează cu secolul XI. Bisericuța cea mică în piatră, cu hramul Înălțarea Sfintei Cruci – unica rămasă din acea perioadă. Locuri de distracție sunt destule, s-ar mai putea crea sau construi sus, pe platou, dar acolo jos, la chiliile din stânci, este un loc sacru, frumos, unde este doar pentru suflet. Omul să știe că venind acolo, trebuie să-și asigure apa răcoritoare, iar pe drum, să se distreze cum vrea. În plus, traseul respectiv este o cărărușă abruptă. Vii, totuși, la o mănăstire, care periodic a fost sihăstrie, au trăit pustnici – oameni care s-au rugat intens. Este un loc de comunicare cu divinitatea și trebuie să vii pregătit cumva spiritual ori să tindem spre asta, să le arătăm vizitatorilor, iar părinții – exemplu copiilor, dar nicidecum un punct în care … muzică. Eu de câteva ori am vorbit proprietarilor vapoarelor, și am să ma insist ușor: când ajungeți la Țipova, găsiți cumva o muzică clasică, de suflet, fie Eugen Doga, fie alta, dar nicidecum multe din piesele comerciale.",
    "metadata": {
      "original_file": "Est-Curier_0315.html"
    }
  },
  {
    "title": "Dacă vreți tehnică nouă - nu întârziați la apel",
    "content": "Până la data de 14 februarie fermierii mai pot depune dosare la UCIP IFAD pentru a obține granturi pentru procurarea echipamentului agricol.\n\nÎntreprinderile, înregistrate sub orice formă organizatorico-juridică sau fermieri privați, care își desfășoară activitatea antreprenorială de cel puțin 1 an în zonă rurală și dețin în proprietate și/sau arendă până la 50 ha de teren. \n\n\n\nGranturile sunt oferite pentru procurarea de:\n• ini de cosit iarba pentru plantațiile de livezi și vii;\n• Sistem de irigare prin picurare pe sol sau subsol;\n• Rețea de irigare prin aspersiune în set cu țeavă și aspersoare, manual permutabile pe câmp;\n• Aparate, utilaje, senzori de sistem la măsurarea umidității și temperaturii solului pentru culturile horticole;\n• Echipament de producere a energiei solare în zona de producere.\n• Pentru întreprinderi/persoane fizice înregistrate: 70% din costul investiției/tehnicii agricole, dar nu mai mult de 7 500 dolari SUA per beneficiar ;\n• Pentru cooperative: 50% din costul investiției/ tehnicii agricolă, dar nu mai mult de",
    "metadata": {
      "original_file": "Est-Curier_0250.html"
    }
  },
  {
    "title": "In Memoriam: Valentina Vîntu",
    "content": "Modestă, harnică, talentată și grijulie – așa va rămâne în amintirea noastră Valentina Vîntu – doamna culturii de la Boșcana, Criuleni. A știut să adune în jurul ei oameni pasionați de frumos, arte, să-i susțină și să-i promoveze. Colectivele ”Sălcioara”, ”Cavalerii Armoniei”, ”Alivera” le-a cocolit ca o mamă bună. Avea grijă să-i petreacă la drumuri lungi cu agheasmă și busuioc, ca îngerii păzitori să-i ocrotească în absența ei. Toată tinerețea și-a petrecut-o la Casa de cultură pe care a primenit-o cum a putut mai bine, acolo a îndurat și frig, dar a adus căldură. A demisionat din funcție după aproape 50 de ani de activitate. La 9 ianuarie 2024 drumul pământesc i s-a sfârșit. La căpătâi îi vor răsuna colinde, iar flori albe de ger îi vor acoperi locul de veci. ”Veșnica Pomenire” i se va cânta după sărbători, dar amintirea Valentinei Vîntu va dăinui în memoria satului, colegilor, discipolilor, celor care au cunoscut-o. \n\n Condoleanțe familiei îndoliate.",
    "metadata": {
      "original_file": "Est-Curier_0047.html"
    }
  },
  {
    "title": "Polițele de asigurare medicală obligatorie pot fi deja achiziționate",
    "content": "Procesul de achitare a primei de asigurare medicală obligatorie în sumă fixă pentru anul 2025 a demarat.\n\nCetățenii care nu sunt angajați și nici asigurați de Guvern sunt obligați să achite prima de asigurare în mod individual în primele trei luni ale anului 2025.\n\nValoarea primei în sumă fixă pentru 2025 a rămas la nivelul anului 2024 – 12 636 de lei.\n\nPână la 31 martie, persoanele obligate să se asigure în mod individual beneficiază în continuare de\n\n1895 lei – persoanele fizice care desfășoară activități independente în domeniul comerțului cu\n\n2527 lei – fondatorii de întreprindere individuală și de gospodărie țărănească, deținătorii de patentă,\n\narendașii, arendatorii, persoanele fizice care desfășoară activități în domeniul achizițiilor de produse\n\ndin fitotehnie și/sau horticultură și/sau de obiecte ale regnului vegetal, cetățenii străini cu drept de\n\nședere provizorie sau permanentă în Republica Moldova, alți cetățeni care nu sunt angajați și nici\n\n5054 lei – persoanele neangajate care exercită profesia de notar, avocat, executor judecătoresc, expert judiciar, mediator, interpret, traducător și administrator autorizat, care au obținut atestat, licență sau autorizație în modul stabilit de lege, persoanele care exercită independent profesia de medic de familie.\n\nDacă fondatorii de întreprindere individuală și de gospodărie țărănească, persoanele care desfășoară activitate independentă, avocații, notarii, executorii judecătorești, mediatorii etc. sunt concomitent pensionari sau dețin grad de dizabilitate, ei au obligația să achite prima de asigurare în sumă fixă pentru anul 2025.\n\nPrima în sumă fixă poate fi achitată prin intermediul Serviciului guvernamental de plăţi electronice MPay . În cazul plăţii prin MPay, nu e nevoie ca dovada achitării să fie prezentată Serviciului teritorial de relaţii cu beneficiarii al CNAM. Cei care nu pot achita online au posibilitatea să se adreseze la oficiile poştale, băncile comerciale. De asemenea, pot plăti prima de asigurare prin MPay la terminalele de plată ori se pot adresa la serviciile teritoriale relaţii cu beneficiarii ale CNAM.\n\nLa achitarea primei de asigurare în sumă fixă, cetățenii introduc codul numeric personal (IDNP-ul).\n\nAstfel, atenționăm întreprinzătorii individuali, cum ar fi fondatorii de întreprindere individuală sau de gospodărie țărănească, la fel să facă plata utilizând codul numeric personal, nu codul fiscal al entității.\n\nDacă achitarea va fi făcută folosind codul fiscal al entității, fondatorii menționați în ordinul de plată\n\nnu vor obține statut de asigurat în sistemul de asigurare medicală obligatorie.\n\nPersoanele care nu se asigură în termenul legal vor plăti de la 1 aprilie prima în mărime deplină, adică 12 636 de lei, și penalitate pentru fiecare zi de întârziere, comunică CNAM",
    "metadata": {
      "original_file": "Est-Curier_0417.html"
    }
  },
  {
    "title": "Construcția barajelor ilegale se pedepsește mai aspru",
    "content": "Din 7 septembrie au intrat în vigoare noile modificări la Codul Penal prin care au fost înăsprite sancțiunile pentru cei care construiesc ilegal barajele sau modifică cursul natural al râurilor.\n\nPersoanele fizice, dacă se constată că daunele cauzate sunt de proporții mari, se pedepsesc cu amendă de la 32500 lei până la 47500 lei sau cu închisoare de până la 3 ani, în ambele cazuri cu (sau fără) privarea de dreptul de a ocupa anumite funcții sau de a exercita o anumită activitate pe un termen de până la 3 ani.\n\nPersoana juridică se pedepsește cu amendă în mărime de la 100000 lei la 200000 lei. \n\n Ion Guzun, șeful Inspecției pentru Protecția Mediului Criuleni, solicitat de „Est-Curier” a declarat că pe r. Răut au fost documentate cazuri de instalare a gardurilor, care afectează fauna acvatică. Acestea au fost demontate în repetate rânduri. Deocamdată baraje ilegale nu au fost descoperite.\n\nSăptămâna trecută la Costești, raionul Ialoveni au fost demolate patru baraje construite ilegal pe cursul râului Botna. Intervenția a avut loc în urma mai multor sesizări din partea cetățenilor din mai multe localități, care au sesizat Ministerul Mediului că din cauza acestor bagaje ilegale, apa nu ajunge în satele din aval și nu au cu ce adăpa animalele, dar cel mai grav este că unele fântâni sunt secate, iar în altele nivelul apei este scăzut.\n\n“Vom munci pentru a asigura acces egal la resursele de apă pentru toți locuitorii. Nu vom admite abuzuri și agravarea situație. La fel de grav este faptul că barările ilegale cauzează și micșorarea albiilor râurilor, ceea ce duce la pierderea și înnămolirea izvoarelor, respectiv vor fi necesare milioane de lei pentru decolmatări astfel ca râurile să revină la starea inițială ”, – a menționat ministrul mediului, Sergiu Lazarencu prezent la demolarea barajelor de la Costești.\n\n– Dacă cunoașteți cazuri de baraje construite ilegal pe r. Răut sau Ichel și afluenții acestora pe teritoriul raionului Criuleni, rugăm să ne informați la linia Verde IPM Criuleni- 0 606 00 751 – a îndemnat Ion Guzun, șeful Inspecției pentru Protecția Mediului Criuleni.",
    "metadata": {
      "original_file": "Est-Curier_0102.html"
    }
  },
  {
    "title": "Criuleneni din toate ţările. Respectă ţara care te hrăneşte şi fii mândru de ţara ta",
    "content": "Galina Lutz-Vozian s-a născut în Oniţcani, Criuleni, aici a copilărit şi şi-a făcut studiile. A obţinut licenţă în filologie, la Chişinău, a încercat gustul pâinii de pedagog. De 11 ani locuieşte în California, SUA, la vreo 30-40 de minute departare de Los-Angeles. Este angajată într-un magazin universal, în calitate de funcţionară în sectia de bijuterii. Tot de 11 ani este căsătorită în SUA, după ce şi-a cunoscut soţul pe un site matrimonial. De patru ani este mamă de fetiţă şi se simte împlinită în ţara pe care a ales-o drept cea de a doua patrie.\n\n„Nu am visat niciodată sa locuiesc într-o ţară străină, mai ales SUA, California…. Hollywood… Da, la sigur, vă întrebaţi dacă am văzut vreo celebritate, dar, vă daţi seama, că nu se mai plimbă ei pe stradă aici… Nici un om simplu, de fapt, nu se plimba pe stradă… Cu automobilul peste tot”, adaugă Galina la prezentarea generală despre sine.\n\nCitiţi în continuare confesiunea Galinei despre „visul american” al familiei sale.\n\n“A fost greu la început. Ţară străină, cultură diferită, nu am avut pe nimeni aici, în afară de soţ, care este american şi nu vorbeşte româna… Cand am făcut cunostinţă cu el, schimbam emailuri şi îmi era mai uşor să scriu, de vorbit era mai greu. Dar, cu ajutorul soţului şi televiziunii, acum mă descurc destul de bine. Am început să lucrez dupa 14 luni, când îmi părea că ştiu engleza şi deja mă plictisisem acasă. Am inceput de la un lucru simplu, la un magazin alimentar, să pun în colete produsele, apoi am trecut repede în altă secţie, ca peste 2 ani să trec la alt magazin, un fel de farmacie, la caserie, şi apoi ceva mai sus. Eram responsabilă ca toată marfa din magazin sa fie cu preţul corect, sa nu fie expirată şi daca e la reducere, sa reflecte preţul redus. Responsabilitate mare şi atunci, şi acum, la Macy’s…\n\nŞcoala din Moldova şi şcoala din SUA\n\nDupa ce am absolvit facultatea de litere la Universitatea de Stat din Moldova am lucrat la Criuleni, în scoala rusă pe atunci, profesoară de româna, apoi la Chisinau. Sincer, repede mi-a pierit pofta să fiu profesoară. Îmi plăcea sa lucrez cu copiii, dar birocraţia din şcoală, cu pregătirea de lecţii, proiectele, care trebuiau toate scrise pe hârtie mă deprimau. Pentru mine conta ca elevul să înţeleagă şi să cunoască materialul, dar cum îl predau aş vi vrut să decid eu… Dar nu era aşa, poate acum s-au mai schimbat lucrurile, ori poate eu am cedat repede… nu ştiu… Aici am lucrat doi ani într-o şcoală privată. Eram responsabilă de copii după lecţii. Trebuia să avem grijă ca ei să aibă timp pentru joacă şi să-şi faca temele pentru acasă, până veneau părinţii după ei. Zic “să avem grijă”, fiindca dacă erau 8-15 copiii, eram 3 adulţi cu ei tot timpul. Dacă un elev vroia la veceu, trebuia să fie insoţit de un adult şi dacă unii se jucau pe teren, şi alţii în clasă, un adult era pe teren cu ei, altul în clasă, fiindcă erai responsabil de copil. Se consideră că dacă părinţii plătesc bani pentru şcoală, atunci trebuie sa aibă încredere în profesori şi în tot personalul şcolii. Nu stiu cum e în scoală de stat, deoarece nu am avut ocazia să văd, de la anul viitor voi vedea, fiindcă fetiţa mea va merge la şcoală. La şcoala privată mi-a plăcut, elevii au uniformă, nu au voie să aibă telefoane mobile la ei, iar dacă le au, sunt deconectate şi le deschid după lecţii, dacă au nevoie să comunice cu părinţii. Lecţiile sunt de 90 de minute, ca să reuşească profesorul să îi inveţe mai multe. Indiferent de metodele aplicate, contează rezultatul. Copiilor le place sa meargă la şcoală, cel putin cei până în clasele a 8-a. Clasele nu sunt mari, dacă sunt mai mult de 20-25 copiii, atunci se împart ca să nu fie aglomerate, iar învăţatorul are şi o persoană care îl ajută. Am observat că cel mai des “teacher-aid” (ajutoare de învăţători) sunt în clasele primare.\n\nComparativ cu Moldova, unde soră mea este învăţătioare şi ia copii în cl.I şi îi duce până în cl. IV, în SUA învăţătorul e doar pentru un an şcolar, clasa intâi şi atat, a doua şi atât, şi aşa mai departe. Desigur, le este mai uşor să se pregătească de lecţii şi să profeseze, deoarece au de studiat un volum pentru un an, au timp şi să studieze ce se întâmplă nou în metode de învăţîmânt, au timp şi teme pentru acasă să controleze sau să mai inventeze jocuri sau alte activităţi. Învăţătorul este remunerat la sfârşit de an şcolar pentru cheltuielile personale făcute pentru şcoală, mă refer la tot ce procură pentru clasă, este remunerat dacă reuşeşte să documenteze totul, până şi benzina le este rambursată, dacă parcurg o distanţă mai lungă, decât de obicei, pentru a ajunge la lucru… Când am susţinut interviul de angajare, directoarea şcolii, mă întrebase, care e rolul profesorului în Moldova. I-am spus şi s-a mirat de cât lucru în plus face un învăţator. Aici li se pare ca profesorul este puţin plătit, dar dacă merg în Moldova să lucreze măcar o zi, o să fugă… Ei vin la lucru şi lucrează, dupa lucru – gata, nu mai fac nimic, nu au caiete să controleze, să meargă la elevi acasa şi să-i roage să vină la şcoala… Legatura dintre parinte şi şcoala e mai mare aici, părinţii pot să vină să ajute în clasă când vor, nu doar să asiste să vadă cum predă profesorul, ci să ajute profesorul…\n\nDin păcate, nu pot merge acasă când vreau, sunt la capătul lumii, cum zice mama… Şi biletele costă mult, şi zborul este obositor. Am fost acasa în 2010, şi atunci am vazut mari schimbări în Moldova, comparativ cu primăvara anului 2005 şi toamna anului 2006. În 2010, am văzut magazine mari, ca în Europa, marfuri cât mai diferite, foarte scumpe, dar pentru cine? Pentru turişti, pentru cei, care merg peste hotare să lucreze şi trimit bani acasă? Eu nu am putut nimic să procur şi nu e vorba de calitate, dar de preţuri. Eu ca “americană”, bunaoară, nu mi-am putut permite, nu mai vorbesc de cei de la ţară. De unde să aibă ei bani dacă sărmanilor nu le ajunge de la o luna la alta sa achite serviciile, nemaivorbind de mâncare şi alte necesităţi?.. Uite că ai ce cumpăra, dar cu ce – du-te şi caută sau aşteaptă cei de peste hotare să-ţi trimită. La piaţa centrală omul de la ţară nu mai are loc să-şi vândă marfa crescută de el…. totul este străin… de ce?\n\nCând le spun americanilor că sunt din Moldova, că aşa se numeste tara, nu “Maldova”, nu Kishinev, ci Chisinău, le spun că limba îmi este româna, majoritatea mă întreabă unde e asta. Le explic că e între România şi Ucraina, o ţară mică… Ma mândresc, fiindcă ai mei sunt acasă, toţi ai mei sunt acasă, şi ţara îmi este frumoasă, cu anotimpuri dulci, dar este mare corupţie în ţară… Uneori ma enervez, alte ori mi se pare ridicol: cum să adopţi o lege ori alta şi tot tu să o încalci!? Aici, în SUA, legea e lege pentru toţi, nu doar pentru unii, de aceea şi a ajuns America unde a ajuns. Când am citit un articol prin internet că Moldova este cea mai săracă ţară din Europa, mi se făcuse ruşine în faţa soţului şi familiei lui, şi i-am zis să nu mai vorbească despre asta, că nu-mi place… Lumea simplă de la ţară, părinţii care mai sunt prin sate, nu au putere să lupte, că ei îşi caută de treabă, ei nu au timp pentru politică. Cei de la ţară vor să fie soare şi ploaie la timp ca să aibă pâine a doua zi pe masă, dar nu să facă revoluţii…\n\nDe multe ori ma gândisem cum să fie Moldova o ţară mai bună, mai prosperă şi, sincer, cred că ar reuşi un om străin de corupţie şi cumătrism, care să vrea să facă ceva bun, să fie preşedinte, să dea jos toţi mâncăii, să aleagă el oamenii de care are nevoie să-l ajute şi să înceapă de la zero. Moldova, după populaţie, nu e mai mare decăt Los-Angelesul, întreaga tara nu e mai mare ca Los-Angeles-ul, şi ca teritoriu e mai mică decât California, dar sunt aşa de mulţi deputaţi… pentru ce? În senatul din SUA sunt 100 de senatori, câte doi reprezentanți de la fiecare stat. Daca ar fi să fie câte doi deputaţi de la fiecare judeţ în Moldova, câţi ar fi? Reprezentanţii statului sunt plătiţi din taxele americanului de rând, de aceea ei răspund în faţa omului simplu…\n\nDesigur, fiecare ţară are plusuri şi minusuri, dar să zic că îmi pare rău că sunt aici, nu pot. Aici, dacă munceşti şi încerci să-ţi realizezi visul, se poate… În Moldova, spun cei rămaşi, până ajungi la sfântul Petru, nu mai zic de Dumnezeu, te mănâncă sfinţii… În SUA e diferit. Bunăoară, noi am deschis în iulie frizeria noastră, fiindcă soţul e frizer. Eu am tot insistat, ca soţul să lucreze pentru dânsul şi să nu arendeze scaunul de la cineva (că aşa a lucrat 20 de ani). A calculat totul, şi cu banii adunaţi plus ceva împrumuturi, a deschis frizeria lui. A deschis aşa cum cere legea şi uite că lucrează pentru sine. N-a fost greu. Cu încetul se porneşte carul din loc, nu-l intimidează nimeni. Totul este documentat şi transparent. Dacă regula e scrisă într-un fel, atunci se citeste de către toţi în acelaşi fel, nu conteaza – esti poliţist, frizer ori bucătar.\n\nSunt în SUA de 11 ani. Aici am casă şi familie. Când mă refer la Moldova, tot acasa îi zic. Acolo îmi este casa, de acasă vin, acasă imi sunt toţi cei dragi – părinţii, fratele şi sora. Sper să vin acasă cât de curând, în următorii ani, dar sunt sigură că o să vreau să mă întorc înapoi, fiindcă aici mă simt liberă, protejată… Aici nu pot să impun tradiţiile mele, dar nici nu vreau, fiindcă respect ţara în care lociuesc, şi apoi sunt sigură că toţi, uitându-se la mine, îşi fac părere despre ţara mea. Şi eu reprezint Moldova, şi dacă economic este cea mai săracă din Europa, atunci este cea mai bogată spriritual. Asta ar trebui să ia în calcul cei, care merg peste hotare să caute o viaţă mai bună. Respectă ţara care te hrăneşte, lucrează şi mândreşte-te că eşti moldovean! Fiind singura în familie, care vorbesc româna, îmi este greu să o învăţ limba şi pe fetiţa mea, dar sper că o va cunoaște, fiindcă vrea să vorbească cu bunica. Vorbesc cu mama în fiecare sâmbătă şi duminică via Skype, şi micuţa ştie că e bunica, începe să îi zică în engleză la fuguliţa ce vrea, şi atunci îi zic să spună în română şi ea repetă, când are poftă… “",
    "metadata": {
      "original_file": "Est-Curier_0381.html"
    }
  },
  {
    "title": "Performanțele la alegerile prezidențiale aduc bani partidelor",
    "content": "CEC a stabilit și a aprobat cuantumul alocației pentru luna decembrie 2024 în mărime de 0,4937622 lei pentru fiecare vot valabil exprimat, acordat partidelor politice și blocului electoral în cadrul alegerilor prezidențiale din 20 octombrie 2024.\n\nAstfel CEC a modificat hotărârea nr.2170/2024, prin care a fost stabilit cuantumul lunar al alocațiilor de la bugetul de stat destinate partidelor politice pentru anul 2024, conform performanțelor obținute la alegerile prezidențiale din 1 noiembrie 2020, la alegerile parlamentare anticipate din 11 iulie 2021 și alegerile locale generale din 5 noiembrie 2023.\n\nConform prevederilor legale, dacă pe parcursul anului calendaristic au fost organizate alegeri parlamentare, prezidențiale sau locale generale, CEC aprobă sau revizuiește mărimea lunară a alocațiilor conform totalizării rezultatelor alegerilor respective, începând cu luna următoare datei la care rezultatele alegerilor au fost validate de autoritățile corespunzătoare.\n\nTotodată, plata alocației de la bugetul de stat pentru luna decembrie 2024 a fost suspendată pentru Partidul Politic Partidul pentru Viitorul Moldovei, urmare a unei hotărâri anterioare a CEC prin care formațiunea a fost lipsită de la alocații de la bugetul de stat pe un termen de 12 luni, începând cu luna noiembrie 2024.\n\nParticipând la alegerile prezidențiale cei 28692 de alegători din raionul Criuleni au contribuit și la completarea bugetelor partidelor exponenții cărora au fost încluși în buletinele de vot astfel:\n\nAlegătorii din r. Dubăsari prin votul lor au contribuit mai mult la bugetul din luna decembrie a PSRM -cca 3607 lei și PAS-2843 lei.",
    "metadata": {
      "original_file": "Est-Curier_0440.html"
    }
  },
  {
    "title": "Când adulții nu se înțeleg, copiii își caută școală",
    "content": "Din necesitatea de „a căuta soluții”, primarul s. Slobozia Dușca, r. Criuleni, Sergiu Istrati, a adresat un demers administrației Școlii de Arte din s. Cruglic și primăriei Cruglic, de a accepta transferul a 38 de elevi, care locuiesc în acest sat, de la Școala de Arte din Criuleni la cea din Cruglic, precum și a patru profesori, care predau la clasele de pian, chitară clasică și acordeon. La 23 iulie , consiliul local Cruglic a acceptat unanim propunerea lui Istrati.\n\nSolicitat de „Est-Curier” să explice motivul acestei solicitări, Sergiu Istrati a spus că a formulat solicitarea la cererea părinților elevilor, cărora li s-a cerut ca copiii lor să circule la Criuleni la Școala de Arte, deși, de 34 de ani, elevii din Slobozia Dușca, înmatriculați la specialitățile pentru care au în sat profesori, se ocupă în cabinetele disponibile în Casa de Cultură și nu circulă cu transportul public. În total, adaugă primarul, peste 50 de copii ar urma să fie elevii acestei școli (inclusiv o clasă de instrumente de suflat, care a făcut la fel, câțiva ani în urmă), dar cu domiciliul și instruirea în satul natal. Profesorii vor fi angajații Școlii de Arte Cruglic, iar condițiile de instruire sunt asigurate la Slobozia Dușca, spune primarul. A deschide o școală de arte locală nu este real, în condițiile în care majoritatea serviciilor tind spre regionalizare, a adăugat Sergiu Istrati.\n\nÎntrebată cum va afecta transferul unui asemenea număr de elevi activitatea Școlii de Arte din Criuleni, Natalia Dimitrașco, directoarea instituției, a spus că vor fi nevoiți să caute elevi, să caute profesori, pentru a suplini locurile rămase vacante. Natalia Dimitrașco: „Dacă părinții o să considere că ei doresc să aibă aceeași profesori, dar în cadrul altei instituții, dacă o să fie careva decizie a Consiliului Primăriei Criuleni că o să dea ore încolo, asta ne afectează, într-un mod, dar ca să nu pierdem aceste ore rămase vacante, o să fim nevoiți să căutăm alți profesori și elevi. Școala de Arte Criuleni nu are o filială la Slobozia Dușca, unitate care presupune un administrator, care să vegheze de securitate cât copiii se află la ore, dacă lecțiile au loc. APL Criuleni m-a întrebat, cum asigur, cum verific, am spus că nu pot să fiu mereu acolo, dar mă duc la concertele academice, elevii susțin examene și e clar că ei au studiat, orele au avut loc. Primăria Criuleni a insistat ca elevii să vină la Criuleni și să se ocupe, până când nu este o decizie din partea primăriei Slobozia Dușca să hotărască ca să fie legal, nu este o decizie comună a APL Criuleni și APL Slobozia-Dușca”.\n\nDirectoarea afirmă că în urmă cu câțiva ani școala a avut doar 170 elevi, pe când la 31 mai 2024, erau înscriși în școală aproape 200 de elevi, „fapt care demonstrează interesul societății pentru oferta educațională a instituției”.\n\nPoziția Primăriei Criuleni a fost comunicată în luna februarie, la demersul Nataliei Dimitrașco. Din răspunsul semnat de primarul de Criuleni, Mihail Sclifos, este clar că autoritatea orășenească nu va accepta ca elevii să se ocupe la ei în sat, atâta timp cât APL Slobozia Dușca nu va decide deschiderea unei filiale a școlii de arte, ca să aducă activitatea profesorilor și elevilor în câmp legal. Natalia Dimitrașco l-a informat pe primar, că profesorii s-au conformat cerințelor APL Criuleni de a veni la serviciu la Criuleni, nu și elevii, care n-au mai venit la ore. În răspunsul emis de primăria Criuleni, „spre informarea tuturor petiționarilor”, se spune: „După perioada 30 iunie 2024, se interzice orice activități în alte locații decât Școala de arte din or. Criuleni. Totodată, conștientizând doleanțele părinților, și dorința tuturor de a frecventa Școala de Arte, suntem deschiși la dialog și colaborare între autoritățile noastre în vederea identificării pe viitor a a problemei”.\n\nI-am solicitat o reacție primarului de Criuleni, Mihail Sclifos, deja după ce primăria Cruglic a publicat decizia, la care dumnealui a spus că din luna martie și până în prezent primăria Slobozia Dușca nu l-a informat că subiectul (înființarea unei filiale a Școlii de Arte Criuleni) a fost discutat la consiliul sătesc Slobozia Dușca și că a fost luată vreo decizie, ca filiala să aibă un statut legal. Mihail Sclifos s-a arătat deranjat de faptul, că la concertele, la care evoluează elevii Școlii de Arte din Criuleni, profesorii cărora sunt plătiți din bugetul acestei școli, se menționează că elevii ar reprezenta casa de cultură „de la Slobozia Dușca”, fără a fi promovat aportul instituției la care studiază.\n\nConsilierii s. Cruglic mai indică în decizia lor, că finanțarea pentru lunile septembrie-decembrie 2024 ar urma să fie revendicată de la Primăria or. Criuleni, pe contul căreia vin bani cu destinație specială pentru întreținerea Școlii de Arte din Criuleni. Suma la care pretind este de 267 671 lei.\n\nSilvia Ciorbă , directoare Școlii de Arte Cruglic, a spus, într-o discuție cu reportera „Est-Curier”, că nu cunoaște detalii multe despre decizia părinților de a transfera elevii sub jurisdicția instituției pe care o gestionează, doar că ar fi vorba de dorința lor ca elevii să facă studiile în satul lor, fără a face naveta la Criuleni. „E mai mult o chestiune financiară. Dacă se rezolvă, înseamnă că ei la 1 septembrie își încep activitatea în componența școlii de arte Cruglic. Copiii pot veni, dar cu tot cu finanțare. Școlile de arte sunt finanțate 80% de stat și 20% – aportul părinților. De aici se formează tot bugetul școlii. Noi suntem la balanța primăriei, de șase ani ne descurcăm cu sursele de care dispunem, au fost și momente critice…”, a mai adăugat Silvia Ciorbă.\n\nPrimarul de la Cruglic, Iurie Neculai, a spus că va accepta ca elevii de la Slobozia Dușca să se ocupe la ei în sat, fără să facă naveta la Cruglic. Unul dintre profesorii vizați de decizia respectivă, Mihai Gulîi, care predă chitara clasică, a spus, contactat de „Est-Curier”, că atât colegii dumisale de la Slobozia Dușca, cât și părinții copiilor, sunt determinați cu transferul, pentru că Primăria Criuleni sub nici o formă nu acceptă să aibă loc lecțiile la Slobozia Dușca. Lunar, potrivit dumnealui, părinții vărsau în bugetul școlii din Criuleni 10 240 de lei, taxele pentru instruire, dar nu avea școala nici o cheltuială cu plata pentru arendă, căldură, curent electric, reparații și alte necesități operaționale și aceasta, în opinia dumisale, era convenabil pentru școală. Cât privește reprezentarea, la ultimul concurs la care a participat cu doi elevi, la Cahul, Mihai Gulîi spune că a indicat că sunt elevi ai Școlii de Arte din Criuleni, deși instituția n-a contribuit cu nimic la deplasare.",
    "metadata": {
      "original_file": "Est-Curier_0010.html"
    }
  },
  {
    "title": "Ambalajele personalizate și povestea brandului: Cum să transmiți mesajul corect",
    "content": "Ambalajele personalizate joacă un rol esențial în construirea și consolidarea imaginii unui brand. Acestea nu sunt doar un mijloc de a proteja produsele, ci și o modalitate eficientă de a comunica valorile și povestea brandului către consumatori. Fie că este vorba despre pungi, cutii, lanyarduri sau stickere personalizate , fiecare detaliu contribuie la crearea unei experiențe unice și memorabile pentru client.\n\nDe ce merită să investești în ambalaje personalizate, mai ales dacă ești la început de cale și abia îți creionezi stilul individual și brandul? Când cineva primește un produs ambalat într-un ambalaj personalizat, experiența este transformată din simpla deschidere a unui pachet într-un moment de descoperire și bucurie. În loc să se confrunte cu un ambalaj generic, destinat doar protejării produsului, acea persoană este surprinsă de atenția la detalii și de mesajul subtil transmis prin designul unic. Ambalajul personalizat creează o legătură emoțională, făcându-i pe destinatari să se simtă apreciați și importanți. Fiecare element, de la culorile alese cu grijă până la textura materialului, spune o poveste și adaugă valoare produsului, amplificând senzația de anticipare și satisfacție atunci când acesta este descoperit. Într-un astfel de moment, nu doar produsul contează, ci și experiența completă pe care ambalajul personalizat o oferă.\n\nPungile și cutiile personalizate reprezintă o extensie directă a identității vizuale a unui brand. Aceste elemente sunt adesea primul punct de contact fizic între brand și consumator, iar designul lor poate influența percepția generală asupra calității produsului și a brandului. Pungile personalizate , de exemplu, nu doar că facilitează transportul produselor, dar devin și o platformă mobilă de publicitate, fiind vizibile pentru un public larg.\n\nCutiile personalizate adaugă un strat suplimentar de valoare prin protecția oferită produsului și prin atenția acordată detaliilor. O cutie bine proiectată poate transforma un simplu proces de desfacere a unui produs într-o experiență captivantă, accentuând astfel calitățile și unicitatea brandului. În plus, utilizarea materialelor sustenabile pentru ambalajele personalizate poate întări angajamentul brandului față de responsabilitatea ecologică, un aspect tot mai apreciat de consumatori.\n\nLanyardurile și stickerele personalizate sunt instrumente versatile pentru promovarea brandului. Lanyardurile, folosite frecvent la evenimente, conferințe și târguri, oferă o vizibilitate constantă a brandului, fiind purtate de participanți pe durata întregii zile. Acestea pot fi personalizate cu logo-ul și culorile brandului, devenind astfel un accesoriu practic și estetic care reflectă profesionalismul și coerența identității vizuale.\n\nStickerele personalizate , pe de altă parte, sunt elemente de marketing extrem de eficiente datorită costului redus și a versatilității lor. Acestea pot fi aplicate pe o varietate de suprafețe și produse, oferind brandului o prezență vizibilă și atractivă. Stickerele pot fi utilizate pentru a evidenția oferte speciale, pentru brandingul ambalajelor sau pur și simplu ca suveniruri care să rămână în memoria consumatorilor.\n\nTe-ai convins că ambalajele personalizate merită efortul, pentru a eleva experiența persoanelor ce interacționează cu un brand? Ambalajele personalizate nu sunt doar un simplu înveliș pentru produsele unui brand; ele reprezintă o oportunitate de a comunica povestea și valorile brandului într-un mod eficient și memorabil. Pungile, cutiile, lanyardurile și stickerele personalizate sunt toate componente esențiale care contribuie la consolidarea imaginii unui brand și la transmiterea mesajului corect către publicul țintă. Printr-o abordare atentă și creativă, aceste elemente pot transforma orice produs într-o experiență de brand completă și captivantă. Adresează-te cu încredere la Artpoligraf pentru detalii!",
    "metadata": {
      "original_file": "Est-Curier_0505.html"
    }
  },
  {
    "title": "Poate ajunge și telefonul tău până la stele",
    "content": "WEEE Forum, un ONG de mediu, a constatat că 5,3 miliarde de smartphone-uri și telefoane mobile vor deveni deșeuri electronice în 2022, citează EcoFM.md publicația The Register, care vine cu statistici către Ziua Internațională a Deșeurilor Electronice.\n\nPotrivit experților, 5,3 miliarde reprezintă aproximativ o treime din numărul total de dispozitive mobile utilizate în prezent în întreaga lume. WEEE Forum a calculat că, dacă se suprapun toate telefoanele și smartphone-urile irelevante, se obține un turn cu o înălțime de aproximativ 50.000 km – mai mult decât înălțimea de zbor a multor sateliți din spațiu.\n\nÎn același timp, WEEE Forum a prezentat rezultatele sondajului realizat în rândul a aproape 9 000 de familii, care indică că 46% dintre oameni păstrează dispozitivele mobile vechi și nu le duc la reciclare, sperând să le folosească în viitor. Alți 15% păstrează gadgeturile vechi pentru a le vinde sau pentru a le dona. Aproximativ 13% nu se pot despărți de telefoanele lor mobile din motive sentimentale.\n\nÎn SUA, 416.000 de telefoane mobile sunt aruncate la gunoi în fiecare zi, potrivit Public Interest Research Group. Kevin O’Reilly, directorul campaniei „Right-to-repair” din cadrul organizației non-profit americane, a declarat: „Dacă am reuși să prelungim durata de viață a telefoanelor, în medie, cu doar un an, am avea echivalentul reducerii emisiilor de dioxid de carbon ca și cum am scoate 636.000 de mașini de pe șosele.”\n\nCiclurile anuale de reînnoire a produselor de către furnizori au fost acuzate că au contribuit la această problemă de mediu, însă consumatorii încă așteaptă cu nerăbdare să cumpere un dispozitiv nou la fiecare trei ani.",
    "metadata": {
      "original_file": "Est-Curier_0155.html"
    }
  },
  {
    "title": "Reportaj // Cetatea de lumină a Valentinei Gatman (foto, video)",
    "content": "De 35 de ani, Valentina Gatman este bibliotecară în s. Stețcani, com. Miclești r. Criuleni. \n\n A venit la lucru la 17 septembrie 1986 în biblioteca publică a s. Stețcani și de atunci este fidelă profesiei. Și-a creat o familie, a crescut patru băieți, care și-au găsit rost în viață, dar ea tot aici a rămas, la locul de muncă ales de dragul poeziei, cărții și a țării.\n\nLa mijloc de mai o găsim în aripa dreaptă a Căminului cultural din s. Stețcani, în compania a doi băieței și o fetiță, care au trecut pe la dna Valentina să mai citească și să mai verifice, dacă ”tolba cu surprize” mai are ceva gustos \n\n pentru ei, or, dna bibliotecară le răsplătește efortul de a citi 30 de minute cu câte ceva ce ”pescuiesc” copiii băgând mânuța în trăistuța pe care o ține aninată de un raft… În mijlocul sălii mici a bibliotecii stă un stand dedicat zilei de 9 mai. Pe el – o fotografie de epocă cu toți veteranii satului. Deși ultimul din ei a decedat în 2020, Valentina Gatman spune că mai reține fotografia că ”le mai arăt și eu cu cine din acești veterani sunt rude”. În timp ce le setează celor trei vizitatori timpul de 30 de minute la ”ora de lectură”, ne vorbește despre alegerea vieții sale – biblioteca, al cărei motto este ”Cartea – cetate de lumină”.\n\n– Dna Gatman, de ce ați îmbrățișat această profesie? \n\n – Am avut o profesoară de limbă română, pe care am îndrăgit-o foarte mult, dar mai ales felul cum ne vorbea. Îmi plăcea și chipul ei, și vocea, și felul cum ne învăța. De la ea am deprins respectul și dragostea pentru poezii, carte, scriitori, țară. Părinții noștri au fost printre cei deportați și acest fapt cumva m-a determinat să aleg să fiu în acest \n\n domeniu, ca să ne păstrăm și să transmitem mai departe tradițiile. În familie se vorbea pe ascuns despre deportări, și eu nu știu cumam considerat că în domeniul culturii pot să mă afirm cel mai bine. Chiar și o frază îmi \n\n stăruie în cap: cultura va salva omenirea. Părinții m-au susținut alegerea. Mama tot timpul ne spunea că trebuie să fii deștept și să faci lucrurile cu încredere în Dumnezeu, să avem în viață scopuri frumoase, să nu fim ocărâți de oameni. Aceste morale le transmit și eu discipolilor mei, din cl. 7, cărora le predau opțional dezvoltarea personală, la gimnaziul din sat.\n\n– Tot timpul ați lucrat în această bibliotecă?\n\n– Aici am lucrat, la Stețcani, la biblioteca sătească și la biblioteca din gimnaziu, după ce am făcut studii la Soroca, pe atunci se numea ”Școală de iluminare culturală Elena Sîrbu”. Acum nu se mai duc să studieze profesia de bibliotecar. Unii și-ar dori, dar nu au posibilități materiale. Lucrul e puțin plătit și absolvenții de azi văd posibilități doar în dusul peste hotare. Să știți că am predat elevilor și ore de bibliografie, să le explic ”ce înseamnă bibliotecă”, le-am explicat cum se lucrează cu dicționarul. Or, biblioteca nu este numai pentru ca să împrumuți cărți. Ele trebuie citite și aduse înapoi…\n\n– Care din beneficiarii bibliotecii sunt cei mai activi? \n\n – Cei din clasele primare. Ei sunt mereu în căutare, ca puișorii cei micuți, caută în toate colțurile! Ieri au venit opt deodată! I-am rugat să între pe rând, să aleagă raftul care este cu cărți pentru vârsta lor, să nu se lase ademeniți de cărțile mai groase, care sunt pentru alte vârste.\n\n– Dacă ați întoarce roata vieții și ați avea ocazia să alegeți altă cale, ce ați face? \n\n – Îmi plac foarte mult copiii. Și cu adulții îmi place să discut, dar ei au mai puțin timp pentru carte, mai este internetul. Dacă aș avea de ales iar, mi-aș alege să lucrez la grădiniță, să învăț la o școală pedagogică. \n\n După studii vroiam să mă duc să lucrez la o bibliotecă din oraș, pentru că îmi părea viața la sat grea și că oamenii nu aveau timp pentru carte, pentru bibliotecă. Dar mama a zis că ”aici e tot bibliotecă”, și am rămas. În primul an de muncă, în perioada colhozului, era un fel de brigadă de agitație care mergea pe la oamenii ce munceau pe câmpuri cu propagarea culturii, cu un autobuz special, îl numeam ”vagonul de agitație”. Îmi puneam și eu în geantă reviste, ziare și mergeam la oamenii care treierau pe câmpuri în Scurta, în Podiș, la Măriuța – așa se numeau regiunile unde lucrau mecanizatorii, la cosit și treierat. Le duceam revista ”Sovetskii ecran” unde erau vedete de atunci, le arătam ”Femeia Moldovei” și le spuneam despre ce întâmplări mai scria revista. Cea mai interesantă le era revista ”Chipăruș”, de satiră și umor. În aceste plecări îmi notam care era cel mai bun combainer, tractorist sau șofer și reveneam cu materiale pentru foaia volantă pe care o afișa cârmuirea colhozului. Pentru acea campanie în ”vagonul de agitație” am primit primul meu premiu în valoare de 20 de ruble. ”Te-au felicitat pentru că ai lucrat bine la ”vagon”” – mi-a spus tata, care a ridicat premiul în locul meu. Acum munca \n\n noastră nu e ca 35 de ani în urmă, e mai vastă. Nu că ar fi mai multe cărți, dar mai multe servicii de bibliotecă. La noi e mai complicat, că avem o singură încăpere și multe nu ne putem permite.\n\nDiscuția ne este întreruptă de un copil, care o anunță pe dna Valentina despre ”nedreptatea” produsă chiar acum: că Ciprian nu și-a luat surpriza, deși a citit cu voce din carte 30 de minute. ”Poftim la tolba cu surprize!” – \n\n îl cheamă ea pe Ciprian. Înainte să bage mâna în tolbă, bibliotecara îl întreabă pe Ciprian, și el răspunde, care este titlul cărții pe care a citit-o. \n\n Satisfăcuți de faptul că au citit și și-au luat bomboana, copiii pleacă gălăgioși. Și ploița scurtă și iute s-a oprit la țanc… ”La revedere, vă aștept și mâine”!",
    "metadata": {
      "original_file": "Est-Curier_0339.html"
    }
  },
  {
    "title": "S-a aflat specia lăcustelor. Cum pot fi combătute...",
    "content": "Un fermier din raionul Sângerei s-a pomenit cu lanul invadat de lăcuste. Imaginile cu insectele devoratoare au ajuns virale, pentru că asemenea priveliști gospodarul nu a mai văzut. \n\n Inspectorii ANSA imediat s-au deplasat la fața locului pentru a constata cazul și a preleva probele necesare, întru determinarea speciei de dăunători. Au fost aplicate măsurile necesare în vederea combaterii insectei.\n\nÎn urma investigațiilor de laborator s-a constatat că este vorba de specia Calliptamus italicus sau lăcusta italiană, comunică ansa.gov.md. \n\n Calliptamus italicus se găsește în Europa de Vest și Asia Centrală. Lăcusta se extinde din Africa de Nord și țările care se învecinează cu Marea Mediterană până în Europa Centrală, Asia Centrală, Mongolia și vestul Siberiei. Aceste lăcuste pot fi întâlnite din iulie până în octombrie. Se dezvoltă în habitate calde și uscate, cu acoperire de vegetație rară, cum ar fi pajiști și stepe stâncoase, cariere vechi, gropi de pietriș, zone presărate cu stâncă de lângă râuri. Apare în mod normal la densități mici în pajiști rare, netulburate, dar dispare atunci când terenul este cultivat. \n\n Aceasta preferă cerealele, sfecla, trifoiul, floarea-soarelui, gramineele furajere etc. Atacă părțile aeriene ale plantelor și în perioada invaziilor pot distruge culturile, lăsând intacte numai tulpinile ce sunt mai groase și tari.\n\nPentru combatere se recomandă efectuarea tratamentelor cu insecticide specifice. \n\n Agenția monitorizează situația în teren și va întreprinde toate măsurile pentru a stopa extinderea lăcustelor și asupra altor sectoare.\n\nANSA, solicită, agricultorilor să supravegheze terenurile cultivate, căci conform legislației Republicii Moldova în vigoare, responsabili de măsuri fitosanitare de protejare și prevenire a invaziei de insecte sunt operatorii din domeniul agroalimentar și APL-urile regionale. \n\n Pentru notificarea unor noi focare și suport puteți apela la numărul de telefon 022 – 264-649",
    "metadata": {
      "original_file": "Est-Curier_0293.html"
    }
  },
  {
    "title": "Muzeul satului Onițcani și-a deschis ușile (video)",
    "content": "Ziua de 28 septembrie 2024 va rămâne în istoria satului Onițcani drept data la care în sat, în cel de-al 420-ea an de la atestarea lui documentară, a fost inaugurat oficial un muzeu. Deși nu este încă o instituție publică cu acte în regulă, acest eveniment a fost ca o cunună a eforturilor grupului de elevi de la gimnaziul din sat, „Băștinașii”, și a coordonatorilor lor, a consătenilor, oamenilor din alte localități, administrației publice locale, să implementeze un proiect, pentru care au câștigat un grant din Programul raional de susținere a tinerilor.\n\nDetalii – aflați din reportajul de la evenimentul de lansare a muzeului.",
    "metadata": {
      "original_file": "Est-Curier_0006.html"
    }
  },
  {
    "title": "Săptămâna Națională a Bunătății va fi marcată și la Criuleni. Vezi cum poți participa",
    "content": "Un grup de organizații obștești, care fac parte din Platforma pentru Promovarea și Dezvoltarea Filantropiei, au anunțat că și în acest noiembrie vor celebra bunătatea, prin alăturarea la activități filantropice prilejuite de cea de-a patra ediție a Săptămânii Naționale a Bunătății.\n\nDin cele circa 50 de organizații din diferite localități ale Republicii Moldova, care s-au alăturat mișcării filantropice, face parte și Centrul de Justiție Socială „Echitate” din or. Criuleni.\n\nMaria Zugravu, președinta Centrului, spunea, la evenimentul de lansare, că membrii organizației au fost atenți la nevoile oamenilor din jur, cu care interacționează, și că în acest an la fel va fi organizată activitatea „Roata bunătății” care are menirea să motiveze comunitatea să doneze din ce au către persoanele mai puțin asigurate. „În acest an am identificat și o femeie de 48 de ani, care, în urma unui accident, a rămas fără ajutor, fără acte și fără grad de dizabilitate, respectiv, fără o sursă de venit și posibilitatea de a-și asigura o bucată de pâine. În acest an lansăm „Roata bunătății”, cum am făcut și anul trecut, joi, și vom ajuta această femeie care are mare nevie de sprijinul nostru” – a spus Maria Zugravu.\n\nDonațiile pentru „Roata bunătății” pot fi depuse la sediul CJS „Echitate” (tel. de contact 060805491) până miercuri, 13 noiembrie, 2024. Cei care doresc să ajute femeia despre care a anunțat dna Zugravu, o pot face donând bani sau procurând produse de strictă necesitate (legume, alte produse alimentare, produse de igienă personală și de menaj).\n\nApropo, Centrul de Justiție Socială „Echitate” oferă în schimbul donațiilor câte un cupon (în imagine) care dă dreptul donatorilor să beneficieze de o consultație juridică gratuită.\n\nCu sloganul „Bunătatea începe cu tine”, Platforma pentru Promovarea și Dezvoltarea Filantropiei (PPDF) apelează la toți oamenii cu inimă mare, agenți economici să facă acte de bunătate, să ofere ajutor instituțiilor publice, mediului, animalelor sau oamenilor care au nevoie de sprijin.\n\nDoina Cernavca, președinta PPDF și a ONG-ului „Ajută un Om”, a spus, în cadrul evenimentului de lansare: „Este încurajator să vedem în fiecare an tot mai multă lume implicată, să vedem cauze care cresc din an în an, iar cel mai important rămâne omul care se implică, omul care împarte din ce are, omul care și-a dat seama că doar în momentul când ne unim putem să înmulțim binele, putem ajunge acolo unde este nevoie. Am demonstrat în ultimii doi ani, că atunci când se unește om cu om, binele este făcut rapid, cu impact și acolo unde este nevoie”.\n\nSerghei Neicovcen, directorul executiv al Centrului Contact, a venit cu un apel de implicare pentru autorități: „Pentru a dezvolta filantropia, avem nevoie de un cadru legal favorabil, de a modifica legislația noastră, pentru a favoriza pe cei care zilnic, săptămânal, fac acte de bunătate, filantropie și sponsorizare. Vom demara discuții cu autoritățile centrale în acest sens. Către primari, consilieri locali, municipali și raionali, președinți de raioane, aș spune că de voi depinde foarte mult activismul local. Și aș veni cu apelul, să modificați regulamentele locale la fel, pentru a promova filantropia locală. Invit autoritățile să se alăture la toate discuțiile care vor avea loc în această săptămână.”",
    "metadata": {
      "original_file": "Est-Curier_0456.html"
    }
  },
  {
    "title": "Un cufundar polar (Gavia arctica) a fost observat pe lacul de acumulare Dubăsari",
    "content": "Observatorii Societății pentru Protecția Păsărilor și a Naturii (SPPN) Vitalie Ajder, Silvia Ursul, Gheorghe Țîcu, Alexandru Țurcan, Mihai Ghilan, Andrei Lazarchevici și Jonathan Hecke au monitorizat în perioada 10-20 ianuarie,2023, principalele bazine acvatice ale țării: lacurile Manta și Beleu din lunca Prutului, lacurile Taraclia, Congaz și Comrat din Găgăuzia, lacul Ghidighici, lacul Sălaș, lacul de acumulare Dubăsari, lacul de acumulare Costești-Stânca și segmentul fluviului Nistru între Naslavcea și Soroca.\n\nÎn total, în toate bazinele acvatice studiate au fost înregistrate 88 de specii de păsări acvatice:\n• 4 specii de gâște (gâscă de vară, gâscă de semănătură, gâscă cu gât roșu, gârliță mare),\n• 3 specii de lebădă (lebădă mică, lebădă de vară, lebădă de iarnă),\n• 12 specii de rațe (călifar roșu, călifar alb, rață mare, rață mică, rață sulițar, rață moțată, rață cu cap negru, rață cu cap castaniu, rață fluierătoare, rață pestriță, rață lingurar, rață fluierătoare),\n• Pe lângă acestea, au fost înregistrate mai multe specii de porumbei, ciocănitori, șoimi, acvile, ulii, ereți și multe specii aparținând grupului paseriforme (grauri, pițigoi, cinteze, presuri, vrăbii).\n\nConform spuselor Silviei Ursu,la nivel național, cele mai des întâlnite specii au fost rațele mari ( Anas platyrhynchos ), urmate de lebede de vară ( Cygnus olor ) și lebede de iarnă ( Cygnus cygnus ). Aceste păsări obișnuiesc să vină în Republica Moldova pe timp de iarnă din diverse regiuni nordice ale continentului european.",
    "metadata": {
      "original_file": "Est-Curier_0143.html"
    }
  },
  {
    "title": "A crescut, în 2023, numărul cetățenilor care achită impozite pentru locuințele și imobilele date în arendă",
    "content": "Serviciul Fiscal de Stat a publicat datele statistice privind numărul cetățenilor Republicii Moldova care au înregistrat contracte de dare în arendă a locuințelor ( prin platformele Booking, Airbnb și altele ). În special e vorba de persoane fizice care nu înregistreză activitate de întreprinzător, dar propun altor cetățeni servicii de cazare sau de chirie pe diferită durată de timp.\n\nDatele SFS arată că în perioada 1 ianuarie – 20 iulie 2023, serviciul fiscal a înregistrat 13 303 contracte, ceea ce este mai mult cu 24,8% față de aceeași perioadă a anului 2022, când numărul de contracte înregistrate a fost de 10 663.\n\nÎn așa fel, încasările la impozitul pe venit de la persoanele fizice care transmit în locațiune bunuri imobile au crescut cu 39% în primele 7 luni ale anului 2023 și constituie 30,4 milioane lei, comparativ cu perioada similară a anului 2022.\n\nConform prevederilor Codului Fiscal, care reglemenetază și impozitarea domeniului de închiriere a locuințelor, a imobilelor cu altă destinație, proprietarii care cîștigă din asemenea activități sunt obligați să achite impozitul pe venit în mărime de 7% din venitul obținut de la transmiterea în posesie şi/sau în folosinţă a proprietății imobiliare, iar plata urmează să fie efectuată până la data de 25 a lunii în curs.\n\nServiciul Fiscal anunță că în perioada de referință, ianuarie-iulie 2023 au fost identificate 1 475 persoane fizice ce dau în locațiune bunuri imobile, fără a înregistra contractele respective la SFS. În rezultatul controalelor la 271 de persoane fizice care dau în locațiune bunuri imobile, au fost calculate suplimentar la buget plăți de bază în sumă de 639,8 mii lei, majorare de întârziere în sumă de 49,9 mii lei și aplicate amenzi în sumă de 23,9 mii lei.\n\nServiciul Fiscal de Stat reamintește persoanelor fizice care nu desfășoară activitate de întreprinzător și care transmit în posesie şi/sau în folosinţă proprietate imobiliară altor persoane fizice, prin utilizarea platformelor Booking, Airbnb și altele, despre necesitatea onorării obligațiunilor fiscale aferente veniturilor obținute. Mai multe detalii, accesați următorul link .",
    "metadata": {
      "original_file": "Est-Curier_0285.html"
    }
  },
  {
    "title": "Permisele eliberate în stânga Nistrului pot fi schimbate în R. Moldova doar cu examen",
    "content": "Persoanele care dețin permis de conducere, eliberat în stânga Nistrului sau în mun. Bender, vor putea obține un permis de conducere național, doar după ce vor susține examenele teoretice și practice la Agenția Servicii Publice.\n\nExamenele teoretice și practice pot fi susținute la subdiviziunile teritoriale ale ASP din mun. Chișinău și Bălți. Solicitanții se pot programa online la examene, accesând site-ul ASP .\n\nDecizia a fost aprobată astăzi de Guvernul Republicii Moldova și va intra în vigoare odată cu publicarea acesteia în Monitorul Oficial.\n\nNoile măsuri vor ajuta la creșterea calității instruirii șoferilor, asigurând că permisele eliberate în aceste regiuni respectă regulile naționale și internaționale. Totodată, aceasta le va oferi posibilitatea transnistrenilor să beneficieze de dreptul de a preschimba permisele de conducere în mai multe state ale lumii, fără a susține examene, în baza acordurilor încheiate de Guvernul Republicii Moldova.\n\nModificările sunt parte din eforturile Republicii Moldova de a adopta normele Uniunii Europene prin alinierea legislației naționale în domeniul obținerii dreptului de a conduce vehicule și a emiterii permisului de conducere (Directiva 2006/126/CE privind permisele de conducere) .",
    "metadata": {
      "original_file": "Est-Curier_0401.html"
    }
  },
  {
    "title": "Proiectul „Moldova are voce” va aduce un concert la Coșnița, Dubăsari",
    "content": "Pe data de 24 noiembrie, locuitorii comunei Coșnița, dar și a localităților învecinate, vor avea parte de un concert la care vor evolua participanții taberelor de creație „Moldova are voce”. La concerte vor fi interpretate melodiile înregistrate în cadrul taberelor de creație, desfășurate pe parcursul verii, în cadrul unui proiect însuflețit de interpretul Pașa Parfeni, cu sprijinul USAID Moldova, Uniunea Europeană și PNUD.\n\nVorba e că în lunile august și septembrie au fost organizate două tabere de creație la care au participat 24 de tineri pe ambele maluri ale râului Nistru. Piesele prezentate, în așa fel, vor fi în premieră.\n\n„Condiția de bază în art camp-urile noastre este ca participanții să fie creatori de muzică, nu cântăreți. Când spunem creator de muzică ne referim la o persoană universală, care poate să scrie un text, să compună o melodie și să o interpreteze. Am rămas surprinși de talentele participanților noștri”, relata Pasha Parfeni în perioada când aveau loc taberele.\n\nLa cele două tabere „Moldova are voce” creatorii de muzică profesioniști și-au împărtășit experiențele și cunoștințele cu tinerii participanți. Ghidați de trei mentori – Pasha Parfeni, Dara și Iuliana Parfeni – împreună cu alți trei producători de muzică, participanții taberelor au descoperit întregul proces de producție a unei piese: cum să aduci un mesaj social într-o piesă, sfaturi în procesul de înregistrare, cum să scrii texte când nu ai inspirație.\n\nPrimul concert va avea loc azi, 21 noiembrie, la Cahul, în PIața Horelor, începând cu ora 19.00. La Coșnița spectacolul va începe la ora 18.00, în Casa de Cultură. \n\n Cel de-al treilea concert va avea loc la Bălți, în sala Teatrului Națșional „Vasile Alecsandri”, începând cu ora 18.00.",
    "metadata": {
      "original_file": "Est-Curier_0051.html"
    }
  },
  {
    "title": "Începe perioada de prohibiție: unde și ce poți pescui",
    "content": "Preluarea textelor de pe pagina www.estcurier.md pentru formatul online se face în limita a 500 de semne, cu indicarea linkului activ către articolul preluat. Instituțiile de presă, care preiau articole sau imagini pentru emisiuni TV sau radio, vor cita sursa, iar edițiile tipărite vor indica „Est-Curier\" și autorul informației. Materialele de presă sunt protejate de Legea privind dreptul de autor și drepturile conexe și de Codul Deontologic al Jurnalistului din Republica Moldova.",
    "metadata": {
      "original_file": "Est-Curier_0114.html"
    }
  },
  {
    "title": "Un caz de febră tifoidă, depistat la Tiraspol, anunță ANSP",
    "content": "Agenția Națională pentru Sănătate Publică (ANSP) informează despre înregistrarea unui caz de import de febră tifoidă, la un tânăr în vârstă de 20 de ani, originar din Nigeria, domiciliat în Republica Moldova, orașul Tiraspol.\n\nLa apariția primelor simptome ale bolii (febră, frisoane, cefalee, slăbiciuni, greață, vomă, scaune lichide, dureri abdominale și musculare), tânărul a solicitat asistența medicului de familie. În prezent, acesta primește tratament specializat în cadrul unei instituții medicale din mun. Chișinău, starea de sănătate fiind de gravitate medie.\n\nÎn rezultatul anchetei epidemiologice, s-a stabilit că persoana s-a aflat, în perioada 10.12.2024 – 04.01.2025, în Republica Federală Nigeria. Conform anamnezei clinico-epidemiologice și a istoricului de călătorie într-o țară endemică febrei tifoide, a fost indicat examenul de laborator, rezultatul fiind pozitiv.\n\nÎn Republica Moldova, ultimul caz de febră tifoidă a fost raportat în anul 2019, la o persoană revenită din Irak.\n\nFebra tifoidă este o boală infecțioasă specifică omului, ce se manifestă prin febră cu creștere treptată în fiecare zi, slăbiciuni generale, cefalee, diaree sau constipație, oboseală extremă.\n\nANSP vine cu următoarele recomandări pentru călători, în scopul prevenirii infectării cu febra tifoidă:\n• Spălați-vă bine mâinile cu apă și săpun înainte de a mânca, înainte de a manevra cu alimentele, dar și în timpul preparării lor.\n• Folosiți dezinfectant pentru mâini cu cel puțin 60% alcool, dacă nu sunt disponibile surse de apă și săpun.\n• Folosiți apa potabilă sau tratați-o pentru a o face potabilă (fierbeți apa timp de 1 minut).\n• Evitați băuturile cu gheață, cu excepția cazului în care gheața este făcută din apă îmbuteliată sau fiartă.\n• Nu consumați alimentele preparate de cineva care este bolnav sau a fost bolnav recent.\n• Vaccinați-vă împotriva febrei tifoide în cazul în care planificați să plecați în zonele endemice.\n\nDacă aveți careva simptome în timpul sau după revenirea din călătorie, solicitați de urgență consultația medicului și menționați faptul că ați călătorit în zone endemice, în special Asia și Africa sub-sahariană.\n\nANSP menționează că Republica Moldova dispune de capacități de diagnostic de laborator al acestei infecții.",
    "metadata": {
      "original_file": "Est-Curier_0397.html"
    }
  },
  {
    "title": "Creatoarea de imagini pe care se odihnesc privirile spectatorilor",
    "content": "Sufletul unui spectator începe să vibreze într-o anumită manieră şi să asimileze frumosul odată cu intrarea sa în sala de concerte sau teatru, şi senzaţia de acţiune specială începe cu decorul pereţilor, sălii sau a scenei.\n\nDiscutăm azi cu una dintre persoanele, care participă la crearea unui spectacol în Centrul de Cultură şi Tineret “G. Sârbu” din Criuleni, de la stabilirea genericului până la cortina de final, dar în special, îşi aplică aptitudinile şi cunoştinţele în domeniul scenografiei, în aşa mod, încât spectatorul să aibă impresia că a nimerit exact în atmosfera anunţată de organizatori.\n\nNatalia Podirca-Rojco exercită funcţia de regizor în această instituţie de cultură, iar prima ei activitate în domeniu, cu zece ani în urmă, a fost să genereze idei şi să decoreze spaţiile în care s-au desfăşurat acţiunile Festivalului Internaţional de Folclor “Meşterul Manole”, ediţia 2007. I-a observat harul regretata Parascovia Munteanu, care a recomandat-o Elenei Sclifos, directoarea Centrului. Natalia munceşte pentru ca orice spectacol să bucure nu doar urechile spectatorilor, dar să le măgulească şi ochii, fie cu brăduţi nemaivăzuți anterior, fie cu compoziţii floristice sau combinaţii din stofe multicolore, care vorbesc de la sine despre ce urmează, sau completează scenariul pregătit de echipă.\n\n– Natalia, cum se numeşte funcţia ta?\n\n– Îndeplinesc funcţia de scenograf, dar deoarece aceasta a fost redusă, îmi primesc salariul în calitate de regizor.\n\n– Numele multor oameni, care pregătesc un spectacol, rareori sunt menţionate, astfel o parte din munca depusă rămâne anonimă…\n\n– E adevărat, sunt mulţi oameni, care pun bazele unui concert. Că a cântat cela şi e bravo, că a dansat celălalt şi tot e bravo, e bine. Dar mai sunt oameni după culise, care scriu scenariul, organizează zilnic toate repetiţiile, fie cu copiii sau cu adolescenţii, decorează scena sau au grijă de lumini, de sunet, de bilete, costume.\n\n– De zece ani te ocupi de scenogrfia acestui local. Te implici şi în scenografia altor colective de cultură din raion, atunci când sunt festivaluri de rang raional?\n\n– Colectivele locale au viziunea, ideile lor de scenografie sau regie şi, chiar dacă mergem uneori să-i ajutăm, nu venim cu indicaţii, doar încercăm să completăm, dacă e nevoie, cu anumite elemente, dar, aşa ca să le fie pe plac gazdelor evenimentului şi, cel mai important, spectatorului din acel sat.\n\n– Cum se implică un scenograf, ca să simtă spectatorul plăcerea unui spectacol?\n\n– Un spectacol începe de la directorul artistic. Acesta stabileşte denumirea spectacolului, de exemplu, “Flori de primăvară”. Scenografia mea va porni de la denumirea aceasta. Când am venit la Casa de cultură, se practica ca denumirea să fie scrsiă cu litere pe fundalul scenei. Mi s-a părut un element vechi şi am propus să redăm denumirea printr-un simbol, imagine, din care spectatorul să înţeleagă ideea principală. Apoi toată echipa începe căutarea ideilor de decor, ne consultăm unii cu alţii. Directorul artistic scrie scenariul, eu caut culori, imagini, care să completeze ceea ce va urma în scenă. Din păcate, nu ni se dă tare mulţi bani, ca mereu să poţi să procuri materiale, de aceea îmbinăm pe celea care le avem ca să iasă mereu ceva inedit şi nou. Acum suntem cu gândul la imaginea pe care o să o vadă spectatorul, când o să vină la concertul din martie.\n\n– Cât este de important, în viziunea unui scenograf, să vadă spectatorul această imagine?\n\n– Când am venit la Centrul de Cultură, era şefă de secţie Elena Frumosu, care mi-a spus, când ne-am apucat să pregătim un concert, că ar dori, ca spectator, nu doar să audă cântăreţul, care cântă 3 minute, dar şi să lase privirea să se odihnească pe ceva, să nu fie pustiu. Aşa am continuat să fac mereu, să creez imaginea, care rămâne de la începutul concertului până la sfârşitul acestuia, care să nu fie plictisitoare, dar să fie o combinaţie dintre cântec şi cuvintele care se spun din scenariu. Atunci am creat acea primăvară, legănată pe raze solare din flori.\n\n– Îţi place să foloseşti aceleaşi imagini din an în an?\n\n– Cum am mai spus, din finanţele pe care le avem, încercăm să facem imagini. Aceeaşi primăvară, într-un an a fost cu raze, în alt an – fără raze, mai combinăm cu bucăţi de stofă şi schimbăm puţin, pentru că sunt sigură că spectatorii observă asta. Dar noi de obicei, cum începem? Cu foi albe. Dar ce poţi face doar din foi albe? Atunci începem să căutăm ceva mai dur. Aşa a venit ideea să luăm de la magazine cutii deşarte de carton, aplicam peste ele hârtie albă, apoi tăiam formele dorite şi desenam pe acestea fie bolovani de zăpadă, fie nori. Aceste obiecte le putem folosi la decorarea mai multor scene. Aşa lucram la început. Uneori sunt mai insistentă şi spun ferm că îmi trebuie o bucată de lemn sau alte materiale dure. Asemenea decoruri le putem folosi de mai multe ori şi la mai multe sărbători, chiar şi alte case de cultură le împrumută.\n\n– Remarcă spectatorii munca ta? Cum îţi dai seama?\n\n– Cei care mă cunosc mai bine ştiu cu ce mă ocup, de regulă, îmi spun, că am fost, am văzut şi mi-a plăcut. Primii critici şi apreciatori sunt copiii care dansează, ei vin la repetiţii, observă procesul de muncă şi neapărat remarcă dacă finalul este pe potriva aşteptărilor lor sau le-a depăşit. Indirect îmi dau seama că spectatorilor le-a plăcut decorul după felul în care toţi vin, după spectacol, şi se fotografiază la obiectele create de mine şi colegii mei. Îmi pare bine când îmi văd creaţiile în fotografiile oamenilor.\n\n– De ce mai are nevoie un scenograf, în afară de bani şi materiale?\n\n– Sunt foarte mulţumită că am colectivul cu care lucrez. Ei sunt primii care îşi dau părerea despre idee şi o completează. Discutăm şi scenariul, şi decorul, pentru că atunci când ne expunem opiniile în colectiv, parcă ar face-o publicul, care tot are diferite opinii, şi aşa ne dăm seama ce va place sau nu. Am avut propuneri să mai lucrez şi în alte instituţii, dar, deocamdată, nu aş dori să schimb colectivul de acum pe un altul. Casa de cultură mereu a fost importantă în viaţa familiei mele, am acest sentiment din copilărie, de fapt, nici nu prea ne interesa, ce instituţii mai sunt prin Criuleni, înafară de instituţia de cultură.\n\n– Ce studii face un scenograf?\n\n– Eu n-am studiat scenografie la colegiu, eu sunt pictor-pedagog, dar scenografia e o artă, e viziunea asupra frumosului, echilibrului, aranjării după culoare, după părţi mari-mici, să fie interesant, tematic, vesel…\n\n– În plan profesional, ce provocare ţi-ai mai dori? Visezi să mai lucrezi undeva?\n\n– Tare mi-aş dori să se schimbe draperiile în Casa de cultură! Din câte cunosc, s-au programat ceva bani, dar să vedem ce reuşeşte conducerea, că mai sunt probleme stringente. Îmi doresc stofe care să aibă două feţe, ca să le putem întoarce, în dependenţă de eveniment, pe care efectele luminoase să aibă diferite nuanţe. Oamenii trăiesc acum într-o lume tehnică şi ne dorim şi noi să fim în pas cu tendinţele noi în domeniul nostru. Şi mai am o dorință – să vină tata la concert, să-mi vadă munca, că mereu mă întreabă, ce fac eu acolo…",
    "metadata": {
      "original_file": "Est-Curier_0378.html"
    }
  },
  {
    "title": "S-ar putea reveni la asigurarea pe ore cu apă potabilă",
    "content": "Ministerul Mediului din RM vine cu un set de recomandări în urma ședinței de lucru cu reprezentanții Ministerului Agriculturii și Industriei Alimentare, Biroul de Reintegrare, Inspectoratul pentru Protecția Mediului, Agenția ”Apele Moldovei”, Agenția de Mediu și Agenția pentru Geologie și Resurse Minerale în scopul coordonării acțiunilor pentru raționalizarea, menținerea și protejarea apei în perioada secetei hidrologice.\n\nConform comunicatului Ministerului Mediului recomandările sunt pentru populație, agenți economici, fermieri, instituții publice. În caz de ”cod portocaliu” se sugerează antreprenorilor să evite utilizarea fântânilor arteziene; să instaleze robinete cu dozator; să se asigure că robinetele și wc nu au scurgeri de apă. În cazul folosirii apei prelucrate să caute modalități de reciclare a apei și reduceri pentru achiziționarea unor echipamente de utilizare eficientă a apei.\n\nOperatorii de apă trebuie să monitorizeze prizele de apă și să ajusteze graficele de livrarea a apei; (furnizarea va fi întreruptă în intervalul orar 09:00 – 12:00 şi 18:00- 21:00 pentru refacerea rezervei de apă, în condiții de secetă.) Să ajusteze presiunea în conducte la nivelul minim optim de transportare, cu asigurarea livrărilor către consumatori.\n\nAutoritățile publice sunt îndemnate să distribuie în locuri amenajate pentru asistență medicală sau centre de urgență a apei îmbuteliate, să informeze populația referitor la reducerea consumului de apă.\n• Asigurați-vă cu rezerve de apă în perioadele în care resursele de apă sunt limitate prin umplerea bazinelor de acumulare a apei pentru irigare\n• Irigarea se va face pe timp de noapte, atunci se evaporă mai puțină apă decât în timpul zilei\n• Prioritizarea irigării celor mai valoroase culturi în etapele critice de dezvoltare a acesteia\n• Verificarea periodică a sistemului de distribuție a apei pentru irigare cu scopul de a evita scurgerilor necontrolate\n\nPentru localitățile din zonele unde este declarat „Cod Roșu”:\n\nSe interzice populației în intervalul de timp 8:00- 21:00 irigarea gazoanelor, plantelor din gospodăriile proprii, spălatul trotuarelor, mașinilor, umplerea piscinelor;\n\nAgenților economici li se interzice evacuarea apei din lacuri, iazuri în scopuri tehnologice; se recomandă utilizarea apei în volume reduse; se interzice spălarea teraselor și irigarea răzoarelor pe timp de zi; să se asigure că echipamentele utilizate sunt intacte și nu permit pierderile de apă.\n\nProducătorii agricoli vor iriga doar pe timp de noapte culturile care preponderent necesită apă și vor reducere debitelor pentru irigare;\n\nOperatorii care furnizează serviciul de alimentare cu apă: să revadă graficele de livrare a apei și după caz să introducă livrarea pe ore (furnizarea va fi întreruptă în intervalul orar 09:00 – 12:00 şi 18:00- 21:00 pentru refacerea rezervei de apă, în condiții de secetă). Să ajusteze presiunea în conducte la nivelul minim optim de transportare, cu asigurarea livrărilor către consumatori;\n\nAutoritățile publice locale: care nu dispun de sisteme centralizate de apă să asigure populația cu apă prin intermediul cisternelor; distribuirea în centre de urgență a apei îmbuteliate.\n• Folosiți mașina de spălat vase sau de rufe doar când sunt pline\n• Utilizați vesela în bucătărie mai rațional pentru a spăla mai puțin\n• Dezghețați alimentele în frigider și nu sub jetul de apă\n• Pregătiți bucatele în cât mai puțină apă, aceasta ajută și la conservarea vitaminelor\n• Cu apa rămasă de la spălatul fructelor și legumelor se pot uda florile\n• Asigurați-vă că wc nu este defectat și apa nu curge inutil\n• Cât aștepți să vină apa caldă în robinet, adunați-o pentru a o folosi în alte activități\n• Învățați copii să închidă bine robinetul și lăudații când ei reușesc să economisească apa\n\nConform ultimei prognoze a Serviciului Hidrometeorologic de Stat, din 22 iulie, în intervalul 22-29 iulie în râuri se va menține scurgerea scăzută a apei (cu excepția unor afluenți din stânga a f. Nistru) și va constitui:\n• în râurile mici – 10-20% din valorile medii multianuale lunare (Cod Portocaliu), iar pe unele râuri mici – 0-10% din valorile medii multianuale lunare (Cod Roșu).\n\nÎn urma observațiilor vizuale, s-a constatat că unele sectoare ale râurilor Delia, Nîrnova, Sărata, Tigheci, Soloneț, Cogîlnic, Cula, Cușmirca, Bîcovăț, Lunga, Lunguța, Salcia Mare, Cahul sunt secate.\n\nÎn perioada 23-29 iulie se va menține pericol excepțional de incendiu (clasa V) cu caracter natural, comunică și serviciul Hidrometerologic de Stat.\n\nRestricții la utilizarea apei au fost impuse de o lună de zile în Italia, România, Spania, Portugalia etc., iar cei care le neglijează sunt amendați.",
    "metadata": {
      "original_file": "Est-Curier_0163.html"
    }
  },
  {
    "title": "Provocarea de a fi părinte în lumea violenței digitale",
    "content": "Zâmbim ambele și agreăm din primele minute ale discuției noastre că Internetul ne ușurează viața în multe feluri, e un instrument util atâta timp cât ești conștient de pericolele digitale, mai ales ca părinte.\n\nAm găsit istoria Irinei pe un grup Facebook de femei care are peste patruzeci de mii de membri. Am contactat-o, iar peste câteva ore ne-am dat întâlnire într-un apel pe Zoom. Grupurile Facebook sunt o resursă importantă atât pentru ea, cât și pentru mine. E un spațiu în care femeile se simt în siguranță să împărtășească poveștile lor, să ceară sfaturi de la alte femei care au trecut prin experiențe similare. Totodată, Internetul rămâne un teren minat, mai ales pentru adolescenți și tineri. Fiica Irinei, Mădălina, care are treisprezece ani și este elevă la un liceu din capitală, a simțit pe propria piele cât de departe poate ajunge ura și cât de grea este lupta cu o identitate anonimă.\n\nIrina spune că a înțeles că fiica ei trece printr-o perioadă complicată odată cu primele semne: petrecea mult timp în camera ei, era mai tot timpul tristă, numai era la fel de pasionată de activitățile ei preferate și avea episoade zilnice de mâncat emoțional. „Am încercat să-i oferim mai mult spațiu, știu că adolescența nu e o perioadă ușoară pentru ea și fetele de vârsta ei, părea un comportament tipic pre-adolescentin. Și Mădălina îmi cerea spațiu de fiecare dată când încercam să mă apropii de ea să aflu dacă e ceva mai mult decât o tristețe, dacă există motive mai serioase”, povestește Irina.\n\nDupă trei săptămâni, Mădălina i-a cerut să stea acasă câteva zile. E o elevă care adoră școala, se implică tot timpul în activități extracurriculare, spune Irina, iar rugămintea fiicei sale de a anunța diriginta că e bolnavă au alarmat-o. „Nu a mers la școală, am anunțat diriginta, dar am convenit că vom petrece după amiaza împreună. În timp ce ne plimbam, mi-a spus printre lacrimi că pe un cont fals de Instagram se postează poze cu ea trecute prin aplicații de editare și se scriu lucruri urâte. Contul anonim trimitea postările colegilor ei de clasă, s-a întâmplat ca linkul să ajungă și în grupul clasei de Whatsapp”, spune ea.\n\nMădălina a fost de acord ca mama ei să aibă o discuție cu diriginta la care să fie prezentă și ea. „Primul lucru pe care i l-am zis e că ea nu poartă nicio vină, iar cel care stă în spatele acelui cont trebuie pedepsit. Cu siguranță era cineva dintre colegii de clasă sau de liceu, de aceea trebuia să o avem pe dirigintă ca aliată”, explică Irina.\n\nDin fericire, spune mama fetei, diriginta a fost cooperantă, deși surprinsă de cele auzite. A doua zi au avut o ședință cu toți colegii în care au discutat despre consecințele unui asemenea comportament pe Internet, dar și implicațiile emoționale ale victimelor. Mădălina a fost prezentă și, spune mama ei, a simțit empatie atât din partea dirigintei, cât și a colegilor.\n\nContul fals de Instagram a dispărut după multiple raportări sau poate că autorul acestuia l-a șters. Au trecut șase luni de la incident, dar Mădălina nu și-a reactivat încă profilul de Instagram. O ajută ieșirile cu prietenele, dar și lecțiile de înot pe care a început să le frecventeze recent.\n\n„Fiica mea a refuzat să meargă la psihologul școlii, iar asta spune multe probabil despre încrederea copiilor de vârsta ei în școală și sistem, în general. Din fericire Mădălina a acceptat să meargă la un cabinet privat și chiar simt că au ajutat-o cele două ședințe”, crede Irina.\n\nDatele internaționale indică despre faptul că 38% dintre femei la nivel global au raportat că ar fi fost victime a violenței online, 65% dintre femei au raportat că ar cunoaște alte femei din comunitatea lor profesională și personală care ar fi fost victime și 85% dintre femei au menționat că au fost martore a unui caz de violență online pe rețele de socializare.\n\nMajoritatea femeilor nu cunosc unde să raporteze comportamentele dăunătoare în mediul online. Doar una din patru femei a raportat ce i s-a întâmplat pe o platformă de socializare. Dintre acestea, doar 14% au raportat aceste cazuri către o instituție responsabilă.\n\nÎmpreună cu psihoterapeuta Marcelina Uncu am făcut o listă de sugestii pentru părinți despre cum ar putea aborda aceștia discuțiile despre siguranța online și violența digitală.\n• În primul rând, evitați până la o vârstă maxim posibilă crearea unui cont pentru copilul (de obicei, copiii au un interes sporit pentru a-și crea cont personal pe rețelele de socializare în preadolescență, începând cu 9-10 ani);\n• Până să creați contul, porniți discuțiile despre siguranță pe online. Vorbiți deschis cu copiii despre ce este și ce nu este „normal”. Copiilor de vârsta 9+ le puteți relata povești reale care se găsesc în mass-media despre online, profiluri false și alte escrocherii existente în lumea online. Discutați despre existența adulților care mai sunt numiți prădătorii online-ului și că aceștia contactează minorii prin diferite modalități: mesaje, comentarii, jocuri, video-uri etc. De asemenea, părinții trebuie să le explice copiilor lor limitele pe care adulții ar trebui să le respecte, atunci când interacționează cu copiii – că este ilegal să ameninți pe cineva online;\n• La 8-9 ani – puteți avea discuții despre pornografie, cyberbullying, piratare, furt de date personale;\n• Spuneți-i copilului că pe internet pot exista și imagini supărătoare și informații false;\n• Punctați neapărat, la orice vârstă, cât de important este să nu împărtășească datele personale (numele, școala la care învață, pozele) cu străinii și să fie foarte atenți la ce postează și distribuie pe online;\n• Anunțați neaparăt copilul că în momentul în care cineva sau ceva îl supără sau îl face să se simtă incomod, poate oricând să întrerupă discuția sau navigarea și să vorbească cu un adult;\n• Folosiți programe de control parental. Nu stabiliți reguli prea severe ca la jandarmerie și nu spionați copilul, acest lucru nu va face decât ca el să-și piardă încrederea în voi și să ascundă foarte bine lucrurile și alte conturi create de ei singuri. Când luați o măsură care necesită o oarecare supraveghere, fiți transparenți în privința ei și explicați copilului de ce este folosită. (Activarea controlului parental protejează copilul dvs. de conținutul neadecvat și îl pot împiedica să divulge din greșeală detalii personale despre el însuși sau despre familia dvs.);\n• Dezactivați serviciile de localizare ce permit producătorilor de aplicații să monitorizeze locația utilizatorului;\n• Învățați copilul că nu ar trebui să răspundă niciodată la mesaje, la cererile de prietenie de pe rețelele de socializare sau e-mailurile de la străini. De fapt, ar trebui să vă spună imediat dacă primesc vreo astfel de solicitare de la cineva pe care nu-l cunosc. Reacționați calm dacă copilul vă dă o astfel de veste. Ascultați-l și oferiți-i sprijin, validați suferința copilului. În această discuție, copilul nu ar trebui să se simtă nicio clipă vinovat, ci ascultat și încurajat să comunice.\n\nSemne la care să atragă atenția părinții\n\nMarcelina Uncu spune că cele mai vizibile semne pentru părinți sunt schimbările bruște de comportament și dispoziția copilului – copilul care mai ieri era vesel și optimist, brusc, fără să se fi întâmplat ceva despre care știți, a devenit anxios, trist și poate chiar depresiv.\n\n„La fel, un alt indiciu pentru părinți este să observe dacă copilul a început să evite lucrurile și oamenii care mai devreme îi plăceau, cum ar fi: activitățile sociale, prietenii, grupuri de copii/ oameni sau doar anumite persoane/colegi (de obicei, cei care îl hărțuiesc), începe să aibă frică și să refuze să meargă la școală. Sau puteți observa că performanțele școlare ale copilului dvs. au scăzut considerabil în ultima perioadă sau copilul poate chiar aduce în discuție opțiunea abandonului şcolar”, explică psihoterapeuta.\n\nMulți copii, spune specialista, încep să manifeste și simptome fizice pentru care părinții încep să caute răspuns și vindecare la medici și apoi sunt trimiși de către medici la psiholog. „Printre aceste simptome cel mai des întâlnite la cabinet sunt: dureri de cap și burtă, vomă, anxietate ridicată cu transpirație, tremur și respirație sacadată până la atacuri de panică, autoagresivitate (auto-vătămare), diferite tulburări de somn și/sau coșmaruri frecvente, gânduri despre sinucidere”, explică ea.\n\nFemeile și fetele care se confruntă cu orice formă de violență pot apela Telefonul de Încredere pentru Femei și Fete 0 8008 8008 care este gratuit, confidențial și disponibil 24/24, 7 zile din 7. De asemenea, recomandăm platforma SigurOnline.md care promovează utilizarea în condiții de siguranță a Internetului de către copii cu sprijinul şi implicarea specialiştilor, părinţilor şi profesorilor.\n\nAcest articol a fost realizat de Asociația Presei Independente (API) în cadrul proiectului „Răspuns la violența împotriva fetelor și femeilor în mediul online și în contexte similare”, finanțat de Agenția Franceză de Dezvoltare (AFD) și implementat în parteneriat cu UNICEF Moldova. Opiniile exprimate în acest articol aparțin autorilor și nu reflectă neapărat punctul de vedere al UNICEF Moldova sau al Agenției Franceze de Dezvoltare (AFD).",
    "metadata": {
      "original_file": "Est-Curier_0499.html"
    }
  },
  {
    "title": "Înființarea monumentelor de for public de categoria В a fost simplificată",
    "content": "Guvernul, autoritățile locale de nivelul II și de nivelul I vor putea lua decizii privind înființarea și edificarea monumentelor de for public la nivel local, pe terenurile pe care le dețin în proprietate.\n\nUn proiect de modificare a Legii monumentelor de for public a fost examinat de Comisia cultură, educație, cercetare, tineret, sport și mass-media și va fi propus plenului Parlamentului pentru aprobare.\n\nMonumentele de for public reprezintă bunuri imobile, opere de artă plastică monumentală (compoziții spațial-volumetrice, statui, busturi, plăci comemorative cu relief sculptural, troițe, cruci). Acestea, împreună cu terenul delimitat pentru ele, au caracter decorativ, comemorativ sau religios, sunt amplasate în spații publice, pe terenuri aflate în domeniul public al statului ori al unităților administrativ-teritoriale.\n\nLegea prevede două tipuri de monumente de for public: cele de categoria A, incluse în Registrul național al monumentelor de for public aprobat de Parlament, în baza propunerilor Ministerului Culturii, care beneficiază de statut național de protecție și cele de categoria В, incluse în Registrul monumentelor de for public aprobat de autoritățile publice raionale, care beneficiază de statut local de protecție .\n\nPentru ambele categorii de monumente procedura de înființare este unică și implică de fiecare dată aprobarea unei Hotărâri de Guvern.\n\nModificările legislative propuse prevăd descentralizarea competenței în materia înființării monumentelor de for public de categoria В prin oferirea competenței de a decide înființarea acestei categorii de monumente Guvernului, autorităților administrației publice locale de nivelul II / autorității administrației publice a UTA Găgăuzia și autorităților administrației publice locale de nivelul I, pe terenurile pe care le dețin în proprietate.\n\nPotrivit proiectului, deciziile autorităților administrației publice locale vor fi adoptate în baza Avizului pozitiv al Ministerului Culturii, prin care se confirmă că monumentul de for public va contribui la promovarea valorilor naționale și internaționale și se integrează în politicile culturale ale statului. De menționat că atribuirea statutului de protecție națională (categoria A) va rămâne în continuare în competența Parlamentului. Acest statut poate fi atribuit doar monumentelor deja existente.\n\nProiectul de modificare a Legii monumentelor de for public a fost elaborat de Ministerul Culturii.",
    "metadata": {
      "original_file": "Est-Curier_0026.html"
    }
  },
  {
    "title": "Timpul se răcește considerabil",
    "content": "Alerta meteorologică Cod GALBEN de înghețuri a fost emisă de Serviciul Hidrometeorologic de Stat astăzi, 15 octombrie 2024, valabilă pentru orele nocturne și ale dimineții în perioada 17 – 21 octombrie 2024.\n\nÎn intervalul menționat, în orele nocturne și ale dimineții se prevăd înghețuri la suprafața solului cu intensitatea de -1°C … -4°C, izolat în aer -1°C … -2°C.",
    "metadata": {
      "original_file": "Est-Curier_0476.html"
    }
  },
  {
    "title": "Anatolie SIMON: «Scopul nostru este Cupa sau Super-Cupa»",
    "content": "Cu aportul și susținerea personală a antrenorului Anatolie Simon, echipa de fotbal «Tiras» Criuleni, în sezonul anului 2018 a obținut rezultate bune în Campionatul raional de fotbal, plasându-se pe locul III în clasamentul final. Anatolie Simon a fost numit de către Asociația Raională de Fotbal (ARF) Criuleni «Cel mai bun reprezentant al echipei». Despre fotbal și nu doar, reporterul ziarului «Est-Curier» discută cu Anatolie Simon.\n\n– Domnule Simon, pentru ce credeți că ați fost apreciat de ARF Criuleni la finele sezonului de fotbal?\n\n– Această întrebare trebuie să o adresați administrației Asociației Raionale de Fotbal Criuleni, care a luat decizia. Aş vrea doar să menţionez, că la început de sezon am decis să conduc echipa de fotbal «Tiras» Criuleni, în care am crescut și să ridic imaginea de altă dată, poate şi sper să fie preluată şi să fie obţinute realizări mai bune. Totodată, conştientizam faptul că va fi foarte dificilă evoluarea, sunt necesare cheltuieli şi realizate un şir de momente organizatorice. Bănuiam că susținerea va fi mizeră sau nu va fi deloc, dar speranța mă mișcă întotdeauna înainte. Băieții deja pierduseră încrederea în succes, nu aveam nici uniformă sportivă unică. Unii fotbaliști ieșiau pe terenul de joc într-un fel de maiouri, jambiere, alții în altfel. Eu am discutat cu un bun cunoscut de al meu, rugându-l să ajute echipa. Eu personal am investit circa 6000 lei pentru cheltuieli. Deja în etapa a II-a din Campionat, echipa «Tiras» Criuleni a început să apară pe teren în uniformă unică: maiouri albe și șorți verzi. Apoi, am prezentat administrației primăriei Criuleni un demers cu devizul de cheltuieli al echipei pentru cota de participare, hrana fotbaliștilor și echipament sportiv. Deja în etapa a VI-a am ieşit în teren în uniformă nouă, pentru ce le mulţumesc şi administraţiei ”Lexsport” SRL. A fost un lucru minuțios, însă administrația Primăriei, consilierii locali ne-au înțeles corect și ne-au susținut.\n\n– Desigur. Antrenorii și jucătorii ne-am pus scopul să evoluăm în Campionat mai bine decât în sezonul 2017, când echipa s-a plasat doar pe locul 6 în clasament. Am făcut antrenamente tot timpul liber, cizelam momentele tehnice şi consultam individual jucătorii pentru a-şi perfecţiona măiestria. După primele remize la început de Campionat cu echipele premiante din sezonul precedent, au urmat victoriile în deplasări 7:0 cu echipa-campioană a sezonului 2017 «Olimpic», Pașcani, 1:0 cu FC Porumbeni, apoi am învins echipele «Victoria», Zăicana cu 4:3 și FC Slobozia-Dușca cu 2:1. În meciurile din retur am învins în deplasare echipele «Minerul», Mașcăuți cu 8:1, «Atletic», Bălăbănești cu 2:0, «Nistru», Boșcana cu 6:1 și FC Slobozia-Dușca la ei pe teren cu 6:2. La finele sezonului noi am acumulat 39 puncte, golaveraj 52:19. Echipa de pe locul IV din clasament «Victoria», Zăicana, a acumulat cu 11 puncte mai puțin ca noi. Le mulțumesc băieților pentru susţinere şi spiritul de echipă manifestat, ce ne-a asigurat succesul!\n\n– La drept vorbind, arbitrajul în comparație cu arbitrajul din sezonul 2017 și mai cu seamă din sezonul 2016, a fost mai bine organizat, cu arbitri ai Federației Moldovenești de Fotbal (FMF). În unele meciuri arbitrii, după părerea noastră, au comis unele greșeli, care, desigur, au înfluențat rezultatul. Problemele de arbitraj mai sunt, și ele trebuie discutate cu conducerea Asociației Raionale de Fotbal Criuleni.\n\n– O, da! În copilărie eu am jucat fotbal împreună cu Alexandru Golban. Un băiat care era iute de picior și cumpătat. Se descurca bine în linia de atac, marca multe goluri. Cu Alexandru noi cu echipa «Tiras», Criuleni, în anul 1991 am câștigat locul II la Turneul republican pentru juniori și prima Clubului «Portarul» (Клуб «Вратарь»), organizat de Comitetul Comsomolist din Republica Moldova (ЦК ВЛКСМ ) și urma apoi ca premianții să evolueze în semifinale în diverse regiuni din fosta URSS. A fost şi este un mare succes, înregistrat până în prezent de o echipă din Criuleni. Pe atunci echipa de juniori din Criuleni era antrenată de Victor Cociug şi juca fotbal în echipa de maturi «Tiras», Criuleni. Evenimentul a fost reflectat cu imagini în ziarul republican «Florile dalbe» de pe atunci. Ce privește de Sergiu Cleșcenco vreau să zic că el în copilărie, după lecțiile de la școală, venea la stadion și toată ziulica juca fotbal. Era un băiat ambițios, deși nu era înalt de statură, se confrunta cu băieții mai mari de vârstă. Apropo, Sergiu Cleșcenco anul trecut (2018) a dăruit echipei «Tiras» Criuleni un set de mingi de fotbal.\n\n– La Stadionul din Criuleni este un mini-teren de fotbal cu covorul artificial terfelit și scânduri rupte… Ce ziceți?\n\n– Păcat că terenul, care a fost construit cândva, este în stare deplorabilă și a fost dat uitării. Copiii din Criuleni, care joacă fotbal, au nevoie de un mini-teren cu covor artificial pentru a se antrena pe el când gazonul natural al stadionului nu permite acest lucru. Pe mini-teren pot fi organizate și turnee de fotbal pentru puști, de ce nu? Cred și sper că vor fi găsite soluții de amenajare a unui mini-teren de fotbal, mai modern, într-un timp mai scurt.\n\n– Dar ce părere aveți despre terenurile de fotbal din localitățile raionului Criuleni?\n\n– Și Dvs. ați observat că terenurile de fotbal de la sate lasă mult de dorit şi aceasta este o problemă nu doar la noi. Dacă 10-20 ani în urmă tinerii din sate jucau pe terenuri neîngrijite și fără o marcare corespunzătoare, acum așa ceva nu merge. În unele localități terenurile de fotbal nu sunt pregătite și amenajate cuvenit: nu sunt cosite și nu sunt marcate conform regulilor. Ziarul “Est-Curier” a scris despre așa cazuri. Așa ceva nu se poate, sunt lucruri care pot fi realizate fără cheltuieli mari, dar necesită o mobilizare organizatorică bună. Noi doar ne dorim să dezvoltăm fotbalul rural, tinerii să facă sport. Cu siguranță, este binevenit să fie ajustate și amenajate terenurile de fotbal din localități, fapt care va crea premize pentru dezvoltarea fotbalului și vor preveni traumatismele. Mai mult ca atât, pentru a participa chiar și în Campionatul raional de fotbal, funcţionează aceleași reguli generale de fotbal.\n\n– Dacă nu e secret, cine din sponsori a ajutat în sezonul trecut echipa «Tiras» Criuleni?\n\n– Oameni buni la suflet, care iubesc fotbalul și sportul, mai sunt. Un bun cunoscut de al meu, căruia îi zice Vitalie Buruiană a ajutat echipa noastră cu un set de maiouri, șorți, jambiere de fotbal, trei mingi, și două seturi de maiouri, ce vor fi de un mare folos şi în sezonul următor. Mulțumiți suntem și de gestul lui Sergiu Cleșcenco, care ne-a cadonat un set de mingi originale JAKO.\n\n– Care sunt obiectivele, scopul echipei de fotbal «Tiras» Criuleni în sezonul 2019?\n\n– Obiectivul important pe care îl urmăresc este constituirea unui nucleu bun de echipă cu o disciplină bună, care să servească model pentru tânăra generație cu tendință şi dorinţă să evolueze în componența echipei (mă refer la amatori). Am accentuat disciplina, căci „disciplina este mama victoriei”, după cum a declarat Alexandr Suvorov, un mare comandant de oşti rus, personalitate a timpurilor demult apuse. Sper să crească și buni profesioniști în viitor. În Campionatul Raional la fotbal din 2019 sper ca echipa noastră să prezinte fotbal bun şi chiar aş vrea să atrag mai mulţi amatori. Scopul echipei este de a deveni campioni, sau de a câștiga Cupa sau Supercupa ARF Criuleni. Mai mult ca atât, am prezentat în primărie demers de a ne oferi susţinere financiară în anul 2019, la care consilierii ne-au susţinut şi le mulţumesc din numele coechipierilor. Totodată aş menţiona, că toate echipele participante în sezonul 2018 au potenţial bun şi pot concura onest. Fotbaliștii amatori necesită atenție și desigur susținere pentru dezvoltare și performanțe. Lucrul bun cu tânăra generaţie reduce considerabil viciile şi formează calităţile moral-volitive ale tinerilor.\n\nSuntem la început de An Nou și aș vrea să urez tuturor cetățenilor noștri prosperare și realizări frumoase! Sportivilor noștri le urez să obțină mari performanțe, să prezinte cu cinste țara la toate competițiile sportive și să devină un etalon demn de urmat!",
    "metadata": {
      "original_file": "Est-Curier_0358.html"
    }
  },
  {
    "title": "Renunțăm la baloane cu heliu, la „Ultimul sunet?”. Recomandările Ministerului Mediului",
    "content": "Ministerul Mediului din Republica Moldova îndeamnă organizatorilor careurilor festive de final de an școlar și a altor manifestări solemne să renunțe la lansarea baloanelor umflate cu heliu, pe care le lansează în atmosferă. O asemenea practică este folosită și cu prilejul inaugurării unor magazine din diferitele rețele comerciale.\n\nBaloanele umflate cu heliu, care se folosesc la diferite evenimente și festivități, au un impact nefast asupra mediului, avertizează experții în domeniu. „Aceste baloane nu sunt atât de inofensive precum se percepe, fiind confecționate din materialele care nu sunt biodegradabile, sunt de unică folosință, pot zbura la distanțe mari și pot provoca numeroase probleme mediului înconjurător, în special pentru vietățile terestre și acvatice”, se menționează într-un comentariu al Agenției de Mediu.\n\nConform unor studii realizate în acest sens, în dependență de materialul din care este confecționat balonul, acesta poate rămâne în aer timp de cel puțin 8-10 ore, dacă e confecționat din latex și până la câteva săptămâni, dacă sunt din folie. Totuși, mai devreme sau mai târziu, acestea se sparg, iar resturile cad în păduri, râuri, lacuri sau mări. După ce ajung în mediul înconjurător, baloanele se transformă în deșeuri, care pot ucide păsările, dar și animalele, care le percep drept hrană, sau pot cauza diferite lațuri sau capcane în care acestea se prind, înfășurându-se în jurul corpului, ceea ce duce adesea la asfixiere. Cercetătorii din Australia au descoperit că în total una din cinci păsări de mare mor în mod regulat, ca urmare a consumului unui balon.\n\nÎn ceea ce privește heliul utilizat la umflarea acestor baloane, menționăm că acesta este un gaz incolor, inodor, inert, netoxic și, fiind eliberat în atmosferă, nu are niciun efect negativ asupra mediului. Totuși, heliul este o resursă neregenerabilă și nici nu poate fi creat sintetic, astfel că folosirea intensă pentru activități de agrement ar putea duce la epuizarea sa și la limitarea utilizării în alte sectoare, unde este necesar mai mult. Astfel că, în multe state ale lumii, pentru a reduce impactul asupra mediului, legislația interzice utilizarea baloanelor cu heliu în activitățile de agrement.\n\nÎn Republica Moldova nu sunt prevederi ale actelor normative care ar introduce asemenea interdicții, prin urmare, autoritățile de mediu ar putea veni doar cu unele recomandări către ministerul educației și culturii, către autoritățile publice locale și către instituțiile preșcolare și școlare de a limita utilizarea baloanelor cu heliu în cadrul festivităților la sfârșit de an, în schimbul celor obișnuite, care pot fi mai ușor manipulate.",
    "metadata": {
      "original_file": "Est-Curier_0134.html"
    }
  },
  {
    "title": "Pentru ce au dat bani aleșii din r. Criuleni la ultima rectificare a bugetului din anul 2024 (video)",
    "content": "Ultima rectificare a bugetului raionului Criuleni pentru anul 2024 a vizat alocarea unor surse pentru premierea persoanelor cu demnitate publică (președintele și vicepreședintele raionului), modificări în bugetele Gimnaziului Bălțata și a Liceului Teoretic Mălăiești. C onsilierii au acceptat corelarea bugetului cu suma de 3707,0 mii lei din bugetul de stat pentru acoperirea cheltuielilor de personal în sistemul de învățământ (salarizare conform legii 270/2018). Din fondul de rezervă s-a votat alocarea unei sume de 30 de mii de lei pentru un cetățean din Hîrtopul Mic, căruia i-au ars bunurile în urma unui incendiu.\n\nPe lângă acestea, o sumă economisită în bugetul destinat funcționării aparatului președintelui raionului a fost direcționată către construcția cantinei sociale, aflate în curtea bisericii administrate de parohul Vasile Pistrui din or. Criuleni, de mulți ani nefinisată. După ce a făcut prezentarea proiectului de decizie respectiv, Olga Simon, șefa Direcției Finanțe, a răspuns la întrebările consilierilor, pentru că formularea găsită de autorii proiectului de decizie arată în felul următor: „Se micșorează devizul de cheltuieli la subgrupa Aparatul președintelui raionului, grupa „Servicii de Stat cu destinație generală” (subgrupa Autorități legislative și executive) cu 299917 lei și se majorează cu aceeași sumă devizul de cheltuieli la grupa Protecție Socială (subgrupa „Administrare în domeniul protecției sociale”) ( vezi mai jos documentul ).\n\nExplicații a cerut consilierul Vasile Iapără: „Legea prvind descentralizarea administrativă prevede alocarea banilor pentru cultele religioase?”. Olga Simon a spus că banii tot consiliul îi va gestiona, consiliul va procura bunurile necesare din economiile apărute în urma renunțării la unele reparații în clădirea consiliului și că aceștia nu sunt destinate bisericii. Și Alexandru Carțîn, președintele raionului, a ținut să explice punctul 4 al deciziei: „cantina este pe teritoriul primăriei Criuleni, și noi, având niște bani, am hotărât să-i trecem pe un articol social și să-i folosim ca o donație pentru această casă socială, procurând niște ferestre și uși”.\n\n„Cine va gestiona activitățile sociale?” – întreba consilierul Eugen Butucea. A explicat părintele Vasile Pistrui, care a spus că biserica a fost finisată în 2008, și de atunci a demarat construcția unui centru social pentru ajutorarea celor ce au nevoie, unul de menire raională chiar, de reabilitare morală și socială. Preotul a spus că va organiza, împreună cu voluntarii, mese calde pentru cei ce vor avea nevoie, pentru unii – la domiciliu, și că pe viitor biserica își va asuma întreținerea cantinei sociale, doar că acum are nevoie de ajutor pentru a fi dusă la sfârșit construcția. Vasile Pistrui a mai adăugat că dacă se vor aloca banii, va solicita lista consilierilor și … se va ruga pentru ei. Pentru aprobarea deciziei integrale au votat 24 din cei 30 de consilieri prezenți la ședință, iar șase s-au abținut.\n\nDiscuțiile asupra acestei decizii – în imaginile video (n.r. – vorbitorii nu s-au folosit de microfoane):",
    "metadata": {
      "original_file": "Est-Curier_0421.html"
    }
  },
  {
    "title": "FOTO//Recital literar-muzical, dedicat sărbătorii „Ziua Limbii Române”",
    "content": "Astăzi, 31 august 2023, lângă bustul lui Mihai Eminescu din Criuleni, a fost un omagiu Limbii Române printr-un recital de muzică și poezie. Galeria foto de la eveniment",
    "metadata": {
      "original_file": "Est-Curier_0071.html"
    }
  },
  {
    "title": "VIDEO// Este weekend: Odihniți-vă în limita bunului simț",
    "content": "Mai mulți locuitori ai orașului Criuleni ne-au semnalat că nu mai pot tolera atitudinea persoanelor care vin pe malul Nistrului să se odihnească și lasă dezastre în urma lor. ”La gârlă”, un loc pitoresc numit astfel de criuleneni, bunăoară, fac ruguri chiar sub copaci. Canalul săpat, ca să nu ajungă ”turiștii” cu mașina chiar în Nistru, a fost transformat în gunoiște. Astfel că localnicii, când vor să facă o plimbare pe malul râului nu mai pot trece din cauza mirosului urât și diferitor soiuri de musculițe, ce mișună pe acolo.\n\nNu mai știu cum să procedăm – ne-a zis doamna Maria – Vin cu mașinile de prin alte părți și nu au nici o responsabilitate. Le faci observații – riști să fii bruscat, ofensat, dar nici de tăcut nu se mai poate. Nu poți strânge mereu gunoiul după niște nesimțiți. Păcat că dau exemplu urât și copiilor lor. Poate Primăria, inspectorii de mediu îi pot pune la respect.\n\nȘeful Inspecției pentru protecția mediului Criuleni, dl Ion Guzun , solicitat de E-C a comunicat că știe despre această stare de lucruri.\n\n– Am făcut un raid pe malul Nistrului de la Ustia până la Slobozia Dușca. starea de lucruri e alarmantă, dar nu e nouă. În fiecare an ultimele trei săptămâni ale lunii august devin devastatoare. Terenul din preajma râului Nistru este în gestiunea Agenției ”Apele Moldovei” și primăria nu are atribuții cu el. Chefurile continuă și noaptea, din păcate leacul e doar unul – Educația. Apelăm la și bunul simț al celor ce preferă să se odihnească în mijlocul naturii. Vom organiza campanii de salubrizare pe malul râului Ichel, la Jevreni, pe malul Răutului în luna septembrie, dar fiecare om ar trebui să fie responsabil de acțiunile sale în orice zi.\n\nLa 13 august 2022, 30 de tineri din or. Criuleni în câteva ore pe o porțiune de peste un km de parc până la plajă au adunat zeci de saci de plastic, sticle și gunoi menajer, încât au umplut un camion. Acțiuni spontane de salubrizare se mai fac, dar munca voluntarilor trebuie respectată.\n\nDespre aceasta problemă semnalează nu doar criulenenii, dar și oamenii din alte localități riverane atractive pentru amatorii de distracții în sânul naturii.",
    "metadata": {
      "original_file": "Est-Curier_0122.html"
    }
  },
  {
    "title": "Zăicănenii vă așteaptă la Ziua Familiei, pe 14 mai",
    "content": "Pe 14 mai, 2023, începând cu ora 11.00, veți avea ocazia să vă alăturați locuitorilor satului Zăicana, care vor organiza Festivalul Familiei cu genericul „Din inima Familiei”.\n\nEvenimentul organizat de către Primăria Zăicana și Secția Cultură și Turism a Consiliului Raional Criuleni își propune să capteze atenția spectatorilor și participanților cu un concert prezentat de către colectivele folclorice din r. Criuleni, expoziție de fotografii familiale.\n\nPentru că gospodinele și gospodarii din Zăicana au cu ce se lăuda, va fi organizat și un târg gastronomic al bucatelor și prăjiturilor tradiționale locale, lucrări de artizanat, confecționate din lemn, lut, broderii și confecții tradiționale, confecționate de mânuțele dibace care știu să mânuiască instrumente.\n\nZiua Internaţională a Familiei este marcată anual la 15 mai, în conformitate cu Rezoluţia 47/237 din 20 septembrie 1993 a Adunării Generale a ONU.",
    "metadata": {
      "original_file": "Est-Curier_0088.html"
    }
  },
  {
    "title": "(Galerie foto) Un festival al frumosului și creației",
    "content": "Festivalul ”Minunile Artei” a ajuns la a zecea ediție. Cu acest prilej la Criuleni au sosit discipoli ai școlilor de arte partenere care și-au etalat evoluția în arta plastică, interpretativă, dans. Au fost și ateliere de creație în cadru cărora copii, dar și adulții au putut exersa și crea îndrumați de profesioniști, inclusiv pictorul Ion Jabinschi. Practic cine a vrut, a avut ce admira și învăța. Svetlana Dombrovschi, directoare la Școala de arte Cricova aprecia parteneriatul stabilit cu Școala de Arte din Criuleni și remarca evoluția acestui festival.\n\nDe la prima ediție a fost făcut un salt calitativ vizibil. Dacă la început a fost o inițiativă timidă, acum deja e o manifestare de amploare. A crescut responsabilitatea participanților pentru prestația scenică. E un moment mobilizator și pentru pedagogi, dar și pentru elevi. Este o evoluție frumoasă . – spunea Svetlana Dombrova.\n\nParticipăm al doilea an și avem ce prezenta, dar și învăța. E un festival plin de emoții , culoare, cântec și voie bună – zicea profesoara de arte plastice Rodica Racu, director-interimar la Școala de arte din Bălăbănești – Asteptăm o colaborare mult mai fructuoasă și cu celelalte școli. Am venit cu discipolii clasei pictură împreună cu Liuba Lungu, care are o experiență de 20 ani în domeniu și dansatorii ghidați de dna Ina Malai. Este o plăcere să promovăm și discipolii noștri. Avem patru clase de copii ce vor să studieze arta plastică, dar ne dorim și mai mulți la celelalte specializări. Ne dorim și o secție de teatru și suntem în căutarea specialiștilor.\n\nNatalia Dimitrașco, organizatoarea și moderatoarea festivalului ”Minunile Artei” recunoștea că această ediție aniversară a cerut mai multă muncă, dar „s-a meritat” pentru că micii artiștii au muncit de rând cu profesorii anul întreg pentru această evoluare în scena festivalului. \n\n La festival au participat elevi ai școlilor de arte din Ghidighici, Grătiești, Stăuceni, Cricova, Măgdăcești, Dubăsarii Vechi, colectivul ”Serpantin” de la Palatul de cultură Dubăsari, Școala de pictură ”Șciusev”. Au fost în scenă și membrii colectivelor ”Lozioara”, ”Micul prinț”, ”Victoria junior”, „Crio-Dance” și „Kor.all Dance Studio”.",
    "metadata": {
      "original_file": "Est-Curier_0067.html"
    }
  },
  {
    "title": "Femeile care transformă criza în oportunitate",
    "content": "Proiectul „Speranța pentru femei”, finanțat din Granturi Feministe lansat de Coaliția Națională „Viața fără Violență” cu sprijinul financiar al Urgent Action Fund, a oferit sprijin concret unui număr de 10 femei și fete din raionul Criuleni, aflate în situații de criză.\n\nÎn perioada 1 iulie – 1 decembrie 2024, cu suportul financiar în valoare de 50 mii de lei, cât a constituit suma grantului, proiectul a contribuit semnificativ la reducerea vulnerabilității financiare și sociale a beneficiarelor care au făcut parte a echipei selectate din rândul femeilor care au spus că au nevoie de ajutor. \n\n Participantele la proiect au avut parte de ateliere tematice despre drepturile femeilor, care au fost, de fapt, niște sesiuni de informare cu privire la drepturile lor fundamentale și la modalitățile de accesare a serviciilor juridice și de suport psihosocial.\n\nPentru că subsemnata este posesoare de certificat de calificare în domeniul serviciilor de frumusețe, în din sursele grantului am organizat 10 sesiuni de instruire pentru cele 10 femei, timp în care au dobândit abilități teoretice și practice în cosmetologie. La final participantele au primit certificate acreditate în domeniul serviciilor de îngrijire corporală (epilării cu ceară). Femeile au dobândit abilități profesionale valoroase, și-au crescut încrederea în propriile forțe și au căpătat un instrument important prin care să—și dobândească propriile venituri. Datorită participării la proiect, fiecare femeie a economisit 4500 de lei, sau acesta este costul unui curs de instruire în domeniul pe care-l posed și cu care pot să mă împărtășesc cu alte femei.\n\nImpactul direct asupra beneficiarelor: \n\n · Cele 10 femei implicate în proiect au dobândit abilități practice care le-au permis să \n\n devină independente financiar. \n\n · Gradul de reziliență emoțională și încadrare socială al participantelor a crescut \n\n semnificativ. \n\n · Participantele au beneficiat de o încurajare activă pentru revendicarea drepturilor lor și \n\n accesarea serviciilor profesioniste de suport.\n\nIndirect, de pe urma acestui proiect beneficiază și familiile celor zece participante.\n\nProiectul „Speranța pentru femei” a demonstrat că sprijinul direcționat și investiția în formarea profesională pot transforma viețile femeilor vulnerabile. Prin aceste rezultate, inițiativa a devenit un exemplu de bună practică ce poate fi replicat în alte comunități pentru a sprijini femeile în depășirea crizelor financiare și emoționale.\n\nM-am implicat în acest proiect ca să ofer mai multor femei șansa la o schimbare în viață, să le arăt că dacă au curajul necesar, schimbarea neapărat o să vină. Vreau să devină și ele independente, să aibă banii lor, să scape de dependența de banii soțului sau ai soacrei, să poată să-și achite o gazdă, dacă vor, sau să le ofere copiilor mai multe oportunități. Le-am insuflat încrederea că ele pot transforma orice criză într-o oportunitate, că dincolo de greutăți mereu este loc de un nou început, că sunt și alte femei solidare cu ele și le pot ajuta, doar să ceară acest ajutor. Din cele 10 beneficiare, patru au spus că vor încerca să aplice în practică abilitățile căpătate, două doamne, cele mai vulnerabile, le-am făcut cadou un set de materiale de prim început, celelalte deja urmează să decidă dacă vor aplica cunoștințele în practică.\n\nOrice început pare dificil, dar fiecare abilitate învățată și fiecare pas înainte te duce mai aproape de libertatea pe care o meriți.",
    "metadata": {
      "original_file": "Est-Curier_0437.html"
    }
  },
  {
    "title": "Vor putea rușii cuceri Kyivul? Interviu cu șeful administrației militare a capitalei Ucrainei",
    "content": "La 1 martie, președintele Volodymyr Zelensky l-a numit pe generalul Mykola Jirnov, care anterior a servit funcția de comandant al forțelor de sprijin, iar în 2014 – 2015 a organizat sprijinul ingineresc al armelor de luptă Forța Ucrainei. După numire, Jirnov a numit capitala principalul obiect al apărării..\n\n— „Kyiv este sub asediu și gata de luptă”, a spus consilierul șefului biroului președintelui Mihail Podolyak. „Kyivul nu este înconjurat”, a declarat consilierul șefului Ministerului Afacerilor Interne, Vadim Denisenko. Amândoi au spus asta ieri. Kyivul este înconjurat sau nu?\n\n– Nu știu ce a vrut să spună Mikhail Podolyak… Ca șef al administrației militare a Kyivului și ca militar vă pot asigura cu siguranță că Kyivul nu este sub asediu. Încercuirile orașului au dispărut. Cel mai mult unde a avansat adversarul din direcția Jitomyr este Yasnogorodka. Dar apoi a fost oprit. În ciuda avantajului în forță și arme, adversarul nu a putut ieși și să preia controlul asupra autostrăzii Odessa. O situație similară în direcțiile Obuhov și Borispoli . Am verificat ieșirea coloanelor, iar forțele armate le-au lovit. Adversarul a suferit pierderi, a trecut la apărare și regrupare. Controlăm părțile estice și sudice ale regiunii. În fiecare oraș al regiunii Kyiv, vecinii noștri sunt puncte de sprijin în care militarii noștri și toți locuitorii devin apărătorii caselor, străzilor și cartierelor lor.\n\n– Cele mai periculoase direcții lângă Kyiv, conform RSA, rămân în continuare Irpin-Bucha-Gostomel, Autostrada Jitomyr, Makariv și partea de nord a districtului Vyshgorod. Care sunt informațiile relevante despre aceste direcții și, cel mai important, care este dinamica dezvoltării evenimentelor?\n\n– La începutul unui război la scară largă, nu aveam suficiente trupe concentrate în această direcție pentru a opri inamicul la graniță. Acesta este motivul pentru care inamicul a putut ajunge pe malurile râului Irpin. Dar acum Forțele Armate ale Ucrainei s-au mobilizat. Adversarul este oprit, a suferit pierderi semnificative. Fiecare zi pentru inamic este iadul, Forțele Armate și Apărarea Teritorială distrug inamicul din interior. Îi atacă spatele, comunicațiile, tehnica. În prezent, ocupanții nu au suficiente resurse. Starea morală și psihologică a adversarului este scăzută și nu îi permite să își îndeplinească sarcina. Din această cauză, inamicul a suspendat acțiunile ofensive asupra capitalei în acest sens. Repet, inamicul nu este suficient de puternic pentru a continua. Însă vreau să atenționez oamenii care au rămas în aceste zone. Nu organizați singuri coridoare umanitare. Acționați doar în asociere cu administrația locală și cu conducerea statului. Încercăm să negociem evacuarea civililor ca inamicul să nu împuște cetățenii care vor să iasă.Să fim uniți.\n\n– Care este situația în Vasylkiv? În direcția Brovary? În direcția Piryatin-Boryspil?\n\n– Au fost lupte în Vasilkov și Barișivțî. Ocupanții au suferit pierderi umane,de echipamente și să se deplaseze mai departe au refuzat. Aceste teritorii sunt complet sub controlul nostru. Adică din partea estică și sudică a Kyivului inamicul nu are avantaje.\n\n– Unele mass-media occidentale scriu că coloanele armatei ruse din nordul Kyivului stau de fapt într-un blocaj care se întinde pe aproximativ 65 З70 de kilometri și unele camioane ale rușilor sunt aparent blocate pentru că nu pot circula pe offroad și noroi. Cum arată asta cu adevărat?\n\n– Stau în ambuteiaje nu din cauza noroiului, ci pentru că Forțele Armate ale Ucrainei, forțele TRO îi atacă constant. Nu se simt în siguranță, încercând să facă manevre, iesind de pe pista bătută. În acest moment, ei nu pot avansa pentru că își asumă pierderi zilnic. Le este greu să organizeze materiale și materiale tehnice, livrare de combustibil, muniție.\n\n– Ce se știe despre pierderea tehnologiei și componenței personale a adversarului, problemele sale cu logistica și condiția morală generală chiar sub Kyiv?\n\n– Vedem cifra totală în toată Ucraina câte echipamente și personal au pierdut ocupanții ruși . Asta e cifra oficială, nu e timp de împărțit între regiuni și calculat separat. Noi nu ținem statistici de genul ăsta. Suficient să spun că Rusia nu a suferit niciodată astfel de pierderi, pierderile în războiul ruso-ucrainean exagerează deja pierderile în două campanii cecene.\n\n– Toată lumea vorbește despre faptul că pentru Rusia este foarte importantă „cucerirea Kyivului”. Ce resurse mai poate implica Rusia acum? Care sunt opțiunile și resursele în Rusia pentru alte acțiuni ofensive?\n\n– Conform tuturor canoanelor militare pentru a cuceri Kyivul, adversarul trebuie să creeze un inel intern și extern de încercuire. Forțele celor care încearcă să cucerească Kyivul ar trebui să fie de 5 -7 ori mai mari decât cei care se apără. Trupele care intră în inelul interior ar trebui să ia cu asalt Kyivul, iar cei care intră în ringul exterior ar trebui să asigure securitatea trupelor deblocare. Kyivul este un oraș mare cu infrastructură mare, în care au trăit peste 4 milioane de cetățeni înainte de război. În prezent, orașul are un grup extrem de mare de trupe, așa că acum pentru a crea o grupare inamicul trebuie să colecteze toate resursele umane disponibile și să le aducă la Kyiv. Bunăoară, în timpul celui de-al doilea război mondial, a fost nevoie de 2 milioane de oameni și 42 de mii tunuri de artilerie pentru a lua cu asalt Berlinul. Prin urmare, să creezi un astfel de grup care să ia cu asalt Kyivul este extrem de greu, chiar și pentru o țară ca Rusia.\n\n— „Cât privește Kyivulul, dacă sunt sute de mii de oameni sau zeci de mii de soldați mobilizați acum de Rusia, și toți vin acum cu sute sau mii de tancuri, vor intra în Kyiv”, este citatul președintelui. Cât de real arată acum invazia tancurilor în oraș?\n\n– Noi, ca militari, ne concentram mereu pe cel mai dificil scenariu. Cu toate acestea, luptele în oraș sunt cele mai dificile. Este dificil să conduci focul, să manevrezi, să furnizezi muniție, mâncare și combustibil. Întotdeauna există abordări ascunse ale adversarului din oraș, posibilitatea luptelor strânse din orice casă, subsol. Dușmanul este conștient de asta. Au o experiență amară în război, atât în Cecenia, Groznîi, cât și în Siria. Există opțiunea ca adversarul să vrea să înconjoare Kyivul, să păstreze asediul și să pună doar cereri politice.\n\n– Care este starea apărării aeriene a Kyivului acum?\n\n— În prezent, apărarea aeriană se află într-o stare care permite executarea apărării capitalei. În fiecare zi, acest sistem este completat și întărit. Îl poți urmări după numărul de avioane și rachete inamice învinse. Dușmanul înțelege că deasupra Kyivului e mai bine să nu zboare pentru că știe că aici îl așteaptă surprize în fiecare zonă și în fiecare trimestru.\n\n– Experții militari occidentali au prezis căderea Kyivului în două zile, în trei zile, „în câteva zile”. Ce le poți spune?\n\n– Forțele Armate ale Ucrainei și poporul ucrainean au dat dovadă de o asemenea rezistență, ceea ce în istoria modernă nu a arătat nicio țară din Europa. Suntem o națiune iubitoare. Națiunea noastră este gata să moară pentru alegerea sa europeană, dar să-și apere valorile. Întreaga istorie a neamului nostru demonstrează dragostea noastră pentru libertate. Amintiți-vă istoria: pornind de la vremurile cazacilor, a lui Severin Nalivaika, Bogdan Khmelnytsky, Ivan Bogun, Karmeliuc … „Sovieticii” au luptat mai bine de 15 ani cu armata rebelă ucraineană și nu au putut să o învingă. Noi, ucrainienii, suntem un popor pașnic, dar putem foarte repede să ridicăm armele și să ne apărăm virtuțile.",
    "metadata": {
      "original_file": "Est-Curier_0319.html"
    }
  },
  {
    "title": "Şedinţa de constituire a grupului de acţiune locală \"Inima Nistrului\" va avea loc pe 19 februarie",
    "content": "Sâmbătă, 19 februarie, în incintă Primăriei Coşniţa, r. Dubăsari, va avea loc şedinţa de constituire a Grupului de Acţiune Locală (GAL) “Inima Nistrului”.\n\nPe lângă constituire, membrii fondatori vor avea de aprobat Statutul GAL şi Strategia de dezvoltare locală a regiunii, care va avea aria geografică cuprinsă între următoarele localităţi: or. Criuleni (include satele Ohrincea şi Zolonceni), s. Slobozia-Duşca, s. Pârâta, s. Coşniţa (include s. Pohrebea) şi s. Doroţcaia. În agendă este inclusă şi alegerea Consiliului de Administrare a GAL, alegerea preşedintelui şi stabilirea sediului juridic al organizaţiei. În calitate de co-fondatori, vor semna cinci primari, cinci persoane juridice şi trei asociaţii obşteşti.\n\nCu o populație totală de 21570 locuitori (conform datelor recensământului 2014), GAL “Inima Nistrului” se va întindea de-a lungul a 35 de km pe malul râului. Particularitatea acestui GAL este că e singura porțiune a râului, în care localitățile de pe ambele maluri se află sub jurisdicția Republicii Moldova. Suprafața teritoriului celor 8 localităţi cuprinse în 5 primării este de 18515 ha.\n\nÎn procesul de constituire şi elaborare participativă a documentelor de constituire a GAL, facilitată de experţii Patricia Guzun şi Veaceslav Reabcinshii, au desfăşurat mai multe întruniri cu reprezentanţii APL-urilor interesate, mediul de afaceri local şi membrii asociaţiilor obşteşti, aşa încât până la final să rezulte o strategie de dezvoltare durabilă care să traseze principalele căi de dezvoltare.\n\nUna dintre condiţiile de constituire a GAL este ca membrii să înainteze mai multe idei de afaceri, cu un buget argumentat pentru fiecare, care ar însemna impulsionarea vieţii economice regionale şi dezvoltarea de noi locuri de muncă. Participanţii au înaintat 81 de idei de afaceri, în domenii precum alimentaţie publică, agrement, servicii turistice, sănătate, vinificaţie, creşterea animalelor, albinăritul, servicii de consultanţă, activităţi sportive şi culturale, meşteşugărit, etc.\n\nÎn cadrul procesului participativ de elaborare a SDL reprezentanții localităților din toate trei sectoare au identificat resursele de infrastructură, naturale, culturale, economice și umane de care dispune parteneriatul, au realizat analiza SWOT și formulat misiunea și viziunea GAL „Inima Nistrului”. Direcțiile strategice aprobate fiind: \n\n Dezvoltarea și valorificarea resurselor turistice locale. \n\n Susținerea dezvoltării durabile a sectorului economic. \n\n Consolidarea infrastructurii și a serviciilor de calitate pentru populație.",
    "metadata": {
      "original_file": "Est-Curier_0175.html"
    }
  },
  {
    "title": "Pompierii desfășoară vizite în sate pentru a instrui populația privind apărarea antiincendiară",
    "content": "Începînd cu săptămîna trecută, angajații Secției Situații Excepționale (SSE) Criuleni au intensificat măsurile de profilaxie și de instruire a populației raionului Criuleni privind regulile de apărare împotriva incendiilor. Zilnic aceștia întreprind vizite în satele raionului și, în comun cu administrația publică locală și \n\n asistenții sociali vizitează locuitorii și vorbesc cu ei despre necesitatea respectării măsurilor de siguranță.\n\nActivitatea este una obișnuită pentru perioada când temperaturile scad, în special în timpul nopții, iar cetățenii au început deja încălzirea locuințelor. Tot în sezonul de încălzire, tradițional se atestă un număr mare de incendii în locuințe.\n\nDupă cum ne informează locotenentul Tudor Porubin, ofițer al serviciului prevenție al SSE Criuleni, cauze precum sobele defecte, sisteme de încălzire defecte, mijloace de încălzire improvizate sau lăsate în funcțiune fără supraveghere, coșuri și canale de fum defecte ori necurățate sau cenușa, jarul și scânteile sărite din sobe pe materiale combustibile din apropiere, duc la cauzarea incendiilor, care uneori se soldează cu pierderi de vieți omenești.\n\n„Convingeți părinții și persoanele dragi că un detector de fum și unul de gaze le poate salva viața. Dotați-le locuința cu astfel de detectoare. Zgomotul produs de aceste echipamente îi poate avertiza, în cazul producerii unui incendiu sau atunci când are loc o scurgere de gaze. Insistați să curețe și să repare coșurile de fum, să nu folosească aragazul pentru a se încălzi și să nu îl lase pe timp de noapte. Explicați-le că este interzis să folosească sobele și alte mijloace de încălzire defecte, improvizate, supraîncălzite sau să aprindă focul cu lichide inflamabile. Totodată montarea, dar mai ales punerea în funcţiune a unei centrale termice de apartament se va efectua, în mod obligatoriu, de personal autorizat şi care, la final, va elibera o serie de documente în conformitate cu prescripţiile tehnice în vigoare, cum ar fi autorizaţia de funcţionare sau verificarea tehnică periodică. Nu permiteți jocul copiilor cu focul, nu adormiți cu focul aprins în sobă” – recomandă Tudor Porubin și colegii săi.\n\nPompierii sunt convinși, că un comportament corect și preventiv în raport cu riscurile care ar putea cauza neplăceri poate îndepărta pericolele și poate salva vieților oamenilor. În cazul în care simțiț că sunteți în pericol, apelați 112.",
    "metadata": {
      "original_file": "Est-Curier_0460.html"
    }
  },
  {
    "title": "Două acorduri de parteneriat între Criuleni și Șoldănești",
    "content": "O delegație din raionul Criuleni din componența căreia făceau parte șefa secției cultură și turism Criuleni, Elena Frumoșu, directoarea CRCT ”Grigore Sîrbu”, Aurelia Rotaru, directoarea artistică centrului respectiv Cătălina Istrati; președinta filialei Criuleni a Uniunii Meșterilor Populari din Moldova, deținătoarea titlului de ”Purtător al Tezaurului Uman”, Natalia Cangea, pictorița, scenografa Natalia Rojco, directoarea muzeului din s. Boșcana, Elena Samoilă, directoarea Casei de cultură din s. Zăicana, Lucia Onofrei s-au deplasat la Șoldănești.\n\nLa conacul Rîșleacov-Catarji, unde își are sediul Muzeul de istorie și etnografie, criulenenii au fost întâmpinați cu pâine și sare de către gazde. Directoarea muzeului-gazdă, dna Maria Nasu a făcut o trecere în revistă a marii gospodării pe care o gestionează, căci conacul Rîșleacov-Catargi se întindea pe cinci hectare de teren.\n\nNu au ratat nici oaspeții ocazia să-și promoveze personalitățile și locurile. Meșterița Natalia Cangea a vernisat o mini-expoziție din lucrările confecționate din fibre vegetale, aducând astfel și un omagiu părinților săi, care aveau rădăcini pe meleaguri șoldăneștene.\n\nApoi a urmat ceremonia semnării Acordurilor de colaborare. Muzeul din Șoldănești s-a înfrățit cu muzeul din Boșcana, fapt legiferat prin ștampilă și de primarul Vadim Groza, care se mândrea că dna Maria Nasu i-a fost și profesoară. \n\n Președinta raionului Șoldănești, Aliona Pînzari spunea că la aceste vremuri de răstriște moștenirea pe care o descoperim în muzeu ne arată cine suntem și ce cale trebuie să alegem pentru dezvoltare. \n\n Alic Rudei, șeful secției cultură și tineret Șoldănești semnând Acordul de colaborare cu secția cultură și turism Criuleni miza pe schimbul de experiență, dezvoltarea unui parteneriat pentru valorificarea potențialului turistic local.\n\nAu organizat gazdele și un itinerar turistic în care s-au regășit bisericile din centrul raional, din Glingeni, mănăstirile Dobrușa și Cușelăuca.\n\nLa Glingeni au descoperit un profesor de istorie pasionat de munca sa și vestigii. Ex-consilierul Boris Volontir a povestit, arătat, ce reprezintă situl arheologic din localitate, cetatea geto-dacică din secolul IV-III înainte de Hristos, cum sătenii mai găsesc cioburi din ceramică neagră și roșie, cum și-ar dori să pună în valoare acest patrimoniu natural și istoric, căci importanța acestuia pentru cunoașterea predecesorilor și priveliștea din împrejurimile sitului amplasat pe malul Ciornei sunt impresionante. \n\n A urmat vizita la Cobîlea unde este un centru artizanal, renumitul ștejar peduncular, în preajma căruia se desfășoară și un cunoscut festival. Pe lângă peisajul frumos, la Cobîlea este Pensiunea turistică ,,Popasul Voievodului”, amplasată în imediata apropiere a Stejarului lui Ștefan cel Mare, Muzeul localității – în clădirea primei școli din localitate care a fost construită încă în anul 1894, și care mult timp a fost abandonată. \n\n Primarul satului Angela Ababii, prezentând centrul multifuncțional, a impresionat prin activitățile, proiectele implementate în această localitate cu nici 2500 de persoane. Au o sală de petreceri, o cantină socială, un atelier de meșteșugărit, un muzeu și un hostel. Femeile țes țolișoare din cordele, coc biscuiți gustoși pe care îi vând și din banii câștigați asigură cu hrană 36 de persoane. Am văzut oameni care-și vedeau de treburile lor, cumpătați, liniștiți…\n\nElena Frumosu, făcând o totalizare a evenimentului, spunea: „ Data de 20 aprilie cred că este o filă nouă în colaborarea noastră cu raionul Șoldănești, deși colaborarea a început mai înainte cu câțiva ani, dar astăzi eu consider că a fost pusă piatra de temelie oficială. Am stabilit și niște repere comune. Chiar ne gândim la o rută turistică care să înceapă din Chișinău prin Criuleni și să finalizeze aici, la Șoldănești. Pentru că ne leagă niște repere, în primul rând cele ce țin de iconografie. Am identificat același pictor iconograf călugărul Irineu, care a pictat și în centrul Moldovei și aici, icoane care au rămas în patrimoniul cultural,nu numai din Moldova, dar și universal. La fel, îmi pare foarte bine că noi avem meșteri populari cum este doamna Natalia Cangea. Și aici am auzit că sunt meșteri care, la fel, sunt împătimiți de împletitul din fibre vegetale. Bineînțeles că în domeniul managementului noi avem multe lucruri de dezvoltat.”\n\nAceastă opinie o împărtășea și omologul său, Alic Rudei. Similitudini au menționat și membrii delegației când au aflat că la Criuleni este festivalul ”Nistrule, cu apă lină”, orchestra ”Trandafir”, iar la Șoldănești – „Nistrule, cu apă rece” și orchestra ”Trandafirii”. \n\n În drum spre Criuleni membrii delegației schițau deja eventualele trasee și evaluau potențialul turistic local, care mai are nevoie de promovare, dezvoltare.",
    "metadata": {
      "original_file": "Est-Curier_0030.html"
    }
  },
  {
    "title": "Pateu retras din comerț",
    "content": "Agenţia Naţională pentru Siguranţa Alimentelor (ANSA) anunță despre reche marea din comerț a produsului: Pate cu carne de găină, produs în Polonia.\n\nOperatorul economic a semnalat că în alimentul rechemat s-a depistat alergenul nedeclarat- soia . Astfel, consumatorii sensibili la alergenul soia sunt îndemnați să evite consumul produsului dat pentru a nu-și pune viața în pericol.\n\nPersoanele care au cumpărat produsul din imaginea de mai jos, îl pot returna la unitățile comerciale de unde a fost procurat.",
    "metadata": {
      "original_file": "Est-Curier_0227.html"
    }
  },
  {
    "title": "Dacă şcoală nu e, nimic nu e!",
    "content": "Ohrincea este o localitate mică, așezată pitoresc pe un versant cu o deschidere frumoasă spre albia râului Răut. Sat cu tradiții, oameni harnici și muncitori, având aspirații de dezvoltare și necesități ca orice localitate din republică. Satul se vrea „viu”, asta o spun oamenii care muncesc în instituțiile din localitate: casa de cultură, biblioteca publică și, desigur, gimnaziul din localitate.\n\nDespre Gimnaziul Ohrincea, problemele instituției, trecutul și viitorul acestei școli am discutat cu Ion Vîrlan (în fotografie),\n\ndirectorul de peste trei decenii a acestei instituții, deținătorul diplomei de excelență a Ministerului Educației pentru performanţe manageriale (2006); lucrător emerit în cultura fizică și sport (2017) și diplomă deţinător al diplomei de gratitudine de gr. II, oferită de guvern (2018).\n\n– Sunteți originar din Ohrincea, plus la aceasta toată viața ați dedicat-o educației generațiilor de elevi din localitatea natală. Cum e să fii managerul unei școli mici, care sunt avantajele și dezavantajele unor astfel de instituții ?\n\n– Întotdeauna am afirmat că școlile mici au avantajele lor. Acest lucru l-am înțeles încă de la începutul carierei în calitate de director al unei astfel de instituții. Îmi amintesc că însăși „doamna de fier” a Marii Britanii, d-na Margaret Thatcher, în cadrul vizitei sale în URSS din 1987, a declarat că „Cele mai bune școli sunt școlile mici, în care învață 100 de elevi, câte10-15 elevi în clase”, referindu-se la școlile sovietice majoritatea mari, cu câte 35-40 de elevi în clase. Și aici eu sunt de acord în totalitate: ce fel de proces educațional este atunci când un profesor trebuie să întrebe tema pentru acasă, să predea tema nouă, să acorde timp fiecărui copil din cei peste 30 de elevi în clasă în doar 45 de minute? Recent chiar și colegii ce au efectuat o vizită în Estonia mi-au povestit despre practicitatea școlilor estoniene în care învață circa 100-120 de copii. Părerea mea este că copiii din clasele cu puțini elevi câștigă în ce privește timpul acordat de către profesor nemijlocit lui și deci au parte de un proces educațional mai individualizat. Dezavantajul constă în concurență, mai bine zis în diminuarea ei în cazul unei clase cu puțini elevi: elevii „puternici” nu au cu cine să se „întreacă” la învățătură, atunci când sunt mai puțini colegi cu reușite mai bune. Acest lucru l-am constatat personal, fiind și eu profesor în școala din Ohrincea.\n\n-Aveţi un sat mic în comparație cu satele vecine, care totuși este dinamica numărului de elevi, numărului de copii în general și de ce depinde această dinamică la Ohrincea?\n\n– Sigur că depinde, în primul rând, de bunăstarea oamenilor, ceea ce este în legătură directă cu bunăstarea localității, care la rândul său depinde de infrastructura sa și de diferiți indicatori. Iar ca să mă refer la un indicator concret, la numărul de elevi din școală de la Ohrincea, apoi pot spune că a fost o perioadă în creștere. Adică dacă printre primele promoții ale școlii(anii 1960) învățau circa 120-130 de elevi, numărul lor a crescut constant ajungând până la cifra de 200 de elevi, prin anii 1980. Aceasta se datorează creşterii natalității din acea perioadă, și bunăstării localității: eram parte componentă cu Izbiște și Cruglic… colhoz milionar. După anii 90 numărul elevilor a scăzut dramatic. Cunoașteți și singuri: perioada de tranziție, lipsa locurilor de muncă, migrația… În prezent în gimnaziul Ohrincea sunt 66 de elevi, la care se mai adaugă încă 15 copii din grupa mixtă care se pregătesc pentru școală.\n\n– Ați făcut o analiză pentru anii următori în ce privește numărul elevilor gimnaziului Ohrincea?",
    "metadata": {
      "original_file": "Est-Curier_0362.html"
    }
  },
  {
    "title": "Patenta va dispărea din domeniul îngrijirea copiilor, din 2024",
    "content": "De la 1 ianuarie 2024, urmează să înceteze patenta de întreprinzător pentru alte câteva genuri de activitate.\n\nÎncepând cu 2024, potrivit unor informații oferite de către Serviciul Fiscal de Stat, persoanele care practică genurile de activitate 2.52. “Servicii alternative de îngrijire a copilului – servicii de îngrijire individualizată a copilului” și 2.53. “Servicii alternative de îngrijire a copilului – servicii de îngrijire a copilului de tip familial”, vor fi nevoite să se înregistreze ca și întreprinzători individuali, și să respecte, în continuare, prevederile Legii nr. 367 din 29.12.2022 „Cu privire la serviciile alternative de îngrijire a copiilor”, conform reglementărilor propuse de Ministerul Dezvoltării Economice și Digitalizării.\n\nÎn cazul activității 2.5 – „Masaj, servicii de îngrijire a bolnavilor şi alte servicii medicale, acordate de către personalul medical inferior”, la cererea despre eliberarea patentei, solicitantul va avea obligația de a prezenta copia de pe diplomă sau de pe alt act privind studiile ce confirmă nivelul de calificare necesar desfășurării genului de activitate respectiv.\n\nAstfel, genul de activitate cu referință poate fi desfășurat doar de către persoane care dețin diplome sau acte corespunzătoare privind studiile care confirmă calificarea corespunzătoare pentru prestarea serviciilor respective.\n\nLa informația potrivit căreia cei mai mulți deținători de patente care au trecut la activitatea individuală sunt din raionul Criuleni, Serviciul Fiscal de Stat a comunicat, la solicitarea „Est-Curier”, și cifre.\n\nAstfel, la situația din 22.08.2023, din 26 foști titulari ai patentei de întreprinzător din raionul Criuleni, eliberate pentru genurile de activitate de la poziția 1.1 – ”Comerțul cu amănuntul la tarabe, tejghele, tonete, în chioșcuri (gherete), pavilioane și din autovehicule”, 22 de contribuabili au migrat la regimul fiscal simplificat: activitate independentă.\n\nÎn raionul Dubăsari, din 2 foști titulari ai patentei de întreprinzător, 1 contribuabil a migrat la regimul fiscal simplificat: activitate independentă, iar celălalt până în prezent nu s-a înregistrat sub nici o formă organizatorică juridică.\n\nSFS reiterează, că potrivit pct. 1.6 din anexa nr.1 la Legea nr. 489/1999 privind sistemul public de asigurări sociale, persoanele fizice – pensionare care desfășoară activitate independentă, sunt scutite de plata contribuțiilor de asigurări sociale de stat.",
    "metadata": {
      "original_file": "Est-Curier_0270.html"
    }
  },
  {
    "title": "Transformarea la Holercani, începută chiar de la intrarea în sat",
    "content": "O stație de aşteptare a transportului public, parcă desprinsă din povești, poate fi admirată la intrarea în s. Holercani. A fost isprava unui grup de tineri din sat care au lucrat ghidaţi de pictorul Sandu Valeriu, cu suportul material al Proiectului “SMART în Holercani”, parte a Programului de Granturi Locale al UE „Fii schimbarea: cetățeni implicați – comunități durabile”. Tinerii implicați au identificat și au transpus în realitate ideile lor despre un sat mai ecologic, mai prietenos, mai SMART, și au început cu schimbarea la față a stației de așteptare.\n\nUna din membrele grupului este Alexandrina Batrâncea. Am rugat-o să ne spună, ce emoții a avut pe parcursul realizării acestui proiect:\n\n– Pictura este un moment ce mă teleportează într-o lume mai deosebită, iar pictând pereții stației de așteptare de la Holercani am simțit cum dragostea de sătucul natal și amintirile copilăriei mele sau intensificat și că suntem cu toții niște copii în așteptare.\n\n– Desenul reprezintă o intrare călduroasă în sat, unde biserica este principalul element ce ne determină, iar oamenii, aflându-se in stație, pot purta cu ei în suflet curcubeul emoțiilor. Totodată, oamenii se pot gândi la mesajul de pe peretele stației care accentuiază importanța energiei și tipurile acesteia (regenerabile și ne regenerabile).\n\n– Locuitorii satului Holercani sunt oameni buni și ospitalieri, însă mesajul meu către toată lumea ar fi: “Pastrati mediul inconjurator curat și pentru celelalte generații. Pentru a trăi sănătos, în primul rând, trebuie să păstrăm natura curată.”\n\n– Mânuțele de pe coloanele stației comunică cât de diferiți suntem cu toții, dar cum munca în echipă ne unește și cum împreună putem da naștere la ceva frumos și minunat!\n\n– Fiecare membru al echipei Centrului Catalizator al transformării locale a venit cu câte o propunere, ca într-un final să fie acceptate opiniile tuturor. Ne-am gândit la imaginile care ar reprezenta cel mai bine satul nostru și le-am înșirat cu grijă pe foaie. Lucrul cu oamenii, mai ales în echipa, mereu va fi folositor pentru învăţare si perfecționare, de aceea recunosc că a fost o experiență frumoasă și unică.\n\nTinerii au fost ajutați de pictorul Valeriu Sandu, pe care l-a prins vremea în satul natal, și care a binevoit să ajute la crearea schiței desenului. Maestrul Sandu, la fel, și-a împărtășit trăirile: “Magia acestui desen vine însăşi din procesul de pictare. Emoţiile şi relaţiile interumane pe care le descoperim, sunt motivul pentru care această acţiune comună a tinerilor reprezintă un implus şi o inspiraţie pentru ceilalţi cetăţețeni.”\n\nLa realizarea proiectului de transformare a stației de așteptare și-au adus aportul Ionela Sandu, Gabriela Popuşoi, Valeria Cătărău, Alexandrina Batrâncea, Daniela Cogălniceanu Daniela, Valeriu Sandu și subsemnatul Ion Calcatinge.\n\nCentrul de Justiție Socială „ECHITATE” este beneficiarul Programului de Granturi Locale al Uniunii Europene (UE) și implementează proiectul ”SMART în Holercani”. Programul de granturi locale este lansat în baza Cadrului Unic de Sprijin a UE, acordat pentru Republica Moldova (2017-2020) din cadrul Instrumentului European de Vecinătate, prin intermediul proiectului “Abilitatea cetățenilor în Republica Moldova” (2019-2021), finanțat de către Uniunea Europeană și implementat de Agentia de Cooperare Internațională a Germaniei (GIZ) . Partenerii proiectului pentru Regiunea de Dezvoltare Centru sunt Asociația pentru Guvernare Eficientă și Responsabilă – AGER și AO ADR “Habitat”.\n\nAcest articol este realizat în cadrul proiectului „Sprijin pentru mass-media din Moldova și eforturi inovatoare de educație mediatică”, finanțat de Agenția Suedeză pentru Dezvoltare și Cooperare Internațională și implementat de Internews în Moldova, ce are ca scop promovarea dezvoltării mass-media independente și profesioniste, care oferă cetățenilor acces la o diversitate de perspective și reduce vulnerabilitatea sectorului mediatic la interesele politice și economice.",
    "metadata": {
      "original_file": "Est-Curier_0335.html"
    }
  },
  {
    "title": "Soluții pentru anvelopele uzate",
    "content": "Înhumarea și abandonarea anvelopelor uzate este interzisă. Persoanele juridice și cele fizice vor fi obligate să predea anvelopele uzate la punctele de colectare autorizate.\n\nCabinetul de miniștri a aprobat Regulamentul privind gestionarea anvelopelor uzate, care stabilește un set de cerințe privind colectarea, reutilizarea, precum și valorificarea energetică sau reciclarea anvelopelor uzate.\n\nProducătorii, distribuitorii, consumatorii și agenții economici implicați în gestionarea anvelopelor uzate vor întreprinde măsurile prevăzute în Regulament pentru optimizarea colectării separate a anvelopelor uzate. Aceste măsuri vor contribui substanțial la implementarea principiului responsabilității extinse a producătorului (REP) .\n\nDocumentul obligă agenții economici, producători de anvelope, să dețină autorizație de mediu și să asigure crearea unei rețele de colectare a anvelopelor uzate prin intermediul centrelor de deservire tehnică a automobilelor, centrelor comerciale, parcărilor. Implementarea proiectului va fi asigurată de Agenția de Mediu și Inspectoratul pentru Protecția Mediului.\n\nOdată cu aprobarea Regulamentului, Guvernul își propune valorificarea energetică și reciclarea a cel puțin 75% din cantitatea totală de deșeuri de anvelope uzate, colectate până în anul 2026, comunică mediu.gov.md",
    "metadata": {
      "original_file": "Est-Curier_0159.html"
    }
  },
  {
    "title": "175 persoane vor primi câte 1000 lei pentru că au făcut plăți cu cardul bancar",
    "content": "În 2023 utilizarea cardurilor bancare s-a extins considerabil în comerțul din Republica Moldova.\n\nServiciul Fiscal de Stat a publicat pe pagina-web lista învingătorilor a ediției a III-a (trimestriale) a concursului „Loteria fiscală” din anul 2023.\n\nConcursul “Loteria fiscală” este organizat în conformitate cu prevederile Regulamentului privind desfășurarea concursului “Loteria fiscală” aprobat prin Hotărârea Guvernului nr. 657/2019.\n\nTragerile la sorți şi validarea câștigătorilor loteriei are loc în prezența comisiei, numită prin ordin de către Directorul Serviciului Fiscal de Stat. Tragerile la sorți a tranzacțiilor câștigătoare se efectuează pe baza informației prezentate de către băncile comerciale licențiate emitente din Republica Moldova, aleatoriu, în mod automatizat, prin intermediul platformei Random.org.\n\nÎn cadrul etapei a III-a (trimestriale) a concursului din anul curent au participat 27 275 319 de tranzacții, efectuate cu cardurile bancare în perioada 01 iulie – 30 septembrie 2023. Suma totală a tranzacțiilor a constituit 7 849 223 606,13 lei.\n\nÎn această perioadă numărul tranzacţiilor efectuate cu cardurile bancare a crescut cu 7 317 044 de tranzacţii sau cu 26,83% faţă de etapa similară din anul 2022.\n\nSuma totală a tranzacţiilor participante, de asemenea, este în creştere cu 2 029 782 617,96 lei sau cu 25,86% faţă de trimestrul III al anului 2022.\n\nPersoanele desemnate învingătoare în cadrul etapei a III-a (trimestriale) a Loteriei fiscale din anul 2023 vor beneficia de premii de a câte 1000 lei.\n\nLista câștigătorilor poate fi consultată aici . Dacă vă regăsiți numele în lista indicată în propoiziția precedentă, aici aflați dacă este cardul Dvs.\n\nPremiile sunt transferate câștigătorilor pe conturile de card.",
    "metadata": {
      "original_file": "Est-Curier_0266.html"
    }
  },
  {
    "title": "Viața și bogăția mătușii Ana Țîmbălari din Izbiște",
    "content": "De fiecare dată când ascult povestea de viață a unui bătrân, mintea mea refuză să creadă, câte poate să încapă în viața unui om. Câte poate îndura și înfrunta – frig, foamete, război, zile muncite și nopți nedormite. Și mă întreb de fiecare dată care sunt cele mai mari bogății ale unui om cu care se mândrește?\n\nMătușa Ana Țîmbălari, ajunsă la vârsta de 90 de ani, locuitoare a satului Izbiște, a crescut și educat 8 copii, are 17 nepoți și tocmai 15 strănepoți, dragostea cea mare a bunicii. \n\n S-a născut în localitatea Izbiște pe 10 decembrie 1931, în familia lui Procopie și Mărioara Sprîncian, familie de țărani simpli care au educat în total 8 copii: patru băieți și patru fete. În prezent din toți copiii familiei Sprîncean a rămas în viață doar mătușa Ana.\n\nLa ale sale nouă decenii este ageră la minte, independentă în toate, bagă ața în urechile acului fără ochelari, ține minte detalii din copilărie și tinerețe. Plus la toate, este iute în mișcări, singură își sapă grădina cu hărlețul, trebăluiește prin ogradă, are grijă de căsuța sa… \n\n Copilăria a fost așa ca pe vremuri: mulți copii la părinți, dar toți înțelegători de mici, harnici, deprinși cu lucrul, fiecare cu obligațiunea sa, cu multe bucurii mărunte și cu foarte multe neajunsuri.\n\n– Am învățat la școală doar 4 clase, dar și acelea încâlcite din cauza războiului, schimbării puterilor și posibilităților familiei. Am mers în clasa întâi desculță la școală, ca peste un timp să fie cu putință ca mama să-mi facă o pereche de „chirivici” din cânepă, tălpuiți cu bucăți dintr-un țol de pe prispă, încălțăminte care la fel nu prea \n\n făcea față, căci venise frigurile iernii. Chiar mi-au degerat degetele la picioare când am mers pe jos cu mai mulți copii din mahala la piața din Orhei ca să schimbăm câte ceva de acasă pe pâine și mâncare…- își amintește cu tristețe mătușa Ana.\n\nA urmat apoi războiul, iar după evacuarea temporară, revenirea acasă unde nu au găsit nici ferestre, nici uși. Pe urmă foametea din 1946, perioadă grea pentru tot neamul nostru. \n\n – Mama ne trimitea la pădure după steagă, un fel de buruiană, pe care o fărâmița, o amesteca cu cenușă, puțin macuc sau făină de porumb și ne făcea un fel de turte. Ca să mai schimbăm meniul mergeam la Zdoroca plină de stejari și strângeam ghindă pe care mama o dădea în cuptor, o usca, apoi tata o dădea prin râșniță și făcea un fel de praf ca cimentul, pe care mama îl dezmierda „făină” și cocea pâine. Și era duhoasă, și era dulce acea pâine…și ne durea burta, da nu ne alintam, că așa erau vremurile și am scăpat cu toții, doar tata a decedat în 1947. Îmi amintesc că sora mea mai mare avea cinci copii, trei dintre care mâncau turte cu steagă și ghinzi, da doi nu \n\n vroiau și cereau mereu pâine. ”Dă pâine, dă pâine!”… plăngeau cei doi copii. Unul din ei, șezând pe pat, s-a lăsat pe spate și a murit în ochii noștri de foame, peste câteva zile a pierit și celălalt… Foamea e mare urgie, nu dea Domnul nimănui! – deapănă firul amintirilor mătușa Ana.\n\nS-a căsătorit la 24 de ani. Soțul, Serghei Țîmbălari, a fost nevoit să o lase singură cu un copil și să plece la armată, căci așa erau cerințele. Când s-a întors, primul lor copil nu mai era, decedase din cauza meninghitei. Au muncit împreună toată viața în colhoz, pe câmp, și în ploaie și pe vânt. Au zidit împreună o casă, au tocmit o gospodărie.\n\n– Am lucrat cot la cot cu bărbatu-meu la casă, că așa erau vremurile, el clădea piatra, eu găteam lutul… Mult lut am mai cărat cu sacul în spate de la lucniță, transport nu aveam, ajutor puțin… Numai unul Dumnezeu știe cât lut au plămădit aceste mâini și picioare,- își aruncă privirea în sus mătușa Ana, – fiecare centimetru din casă l-am mângâiat muruind pereții și podul.\n\nCăsuța mătușii Ana merită o atenție deosebită. În ea parcă timpul s-a oprit în loc: icoana din ungher îmbibată de credința neamului, o măsuță într-un colț pe care s-au pus cele mai gustoase și sănătoase bucate cu marca „ca \n\n la mama acasă” , ceasul de perete căruia din cauza liniștii îi auzi până și mersul acului, câteva țoluri în „vrâste” pe jos ca pe vremuri, nici pomină de televizor, un scăunel la gura pliții cu focul arzând în vatră, soba caldă și desigur \n\n „lijăncuța” sau cuptorașul mic ca din poveste pe care încap să doarmă opt copii unul lângă altul. \n\n Da, da! Opt copii au crescut și educat soții Țîmbălari împreună, dintre care două perechi de gemănări: în 1967 a născut două fete gemene, iar peste trei ani în 1970 li s-au născut doi băieți gemeni.\n\n– Îmi era greu?! Nici nu știu cum să zic…- ne povestește mătușa Ana,- de fapt nici nu mă întrebam despre asta. Știam ce trebuie de făcut și atât. Știam că aveam de legănat și alăptat doi nou-născuți, mai erau încă gemenele de trei ani care nu trebuiau lăsate singure, în plus și ceilalți copii mai mari trebuiau hrăniți, spălați, o mulțime de treburi prin casă, ograda pe mine… Unica susținere de la stat era laptele gratuit și atât. Când aud acuma că tineretul se jăluie că au câte un copil și le este greu, au neajunsuri… nu pot să înțeleg deloc. Poate gândirea e alta… \n\n Înainte de plecare întreb de vreun secret al vieții, un sfat ceva pentru noi și generațiile viitoare.\n\n– Nu e nici o rețetă și nici un secret la mijloc! Credința în Dumnezeu și dragostea de oameni m-au întărit mereu. În viața mea nu am primit nici o injecție! Nici nu mă gândeam la sănătate. Munca și grija față de copii și nepoți a fost toată preocuparea mea. Iată și acuma ard de nerăbdare ca să-i văd pe toți din nou grămăjoară! Mi \n\n se umple inima de bucurie când mă gândesc că cămăruța asta va fi foarte strâmtă pentru cei ce vor veni la ziua mea! După calculele mele, trebuie să vină cam peste 40 de oameni dragi sufletului… copii, nepoți și strănepoți.\n\nAna Țîmbălari este bunica Lilei Cazacu din Criuleni, profesoară de pictură și arte plastice, deținătoare a numeroase premii și distincții în domeniul artei și picturii, membră a Uniunii Artiștilor Plastici din România. ”Bunica și \n\n străbunica noastră este o poartă de învățare a trecutului și o resursă pentru modelarea viitorului. Ea este rădăcina, sufletul și inima familiei noastre numeroase. Este întruchiparea bunătății, înțelepciunii, puterii și rezistenței. O iubim, ne mândrim, o apreciem și o stimăm! La multi și binecuvântați ani!” – îi urează Lilia Cazacu.\n\nAlexandru Rusu \n\n În imagine: Ana Țîmbălari din Izbiște, la 90 de ani",
    "metadata": {
      "original_file": "Est-Curier_0323.html"
    }
  },
  {
    "title": "Șapte produse moldovenești au acces liber în Marea Britanie",
    "content": "A intrat în vigoare Acordul semnat în luna mai de către Ambasadorul Regatului Unit al Marii Britanii și Irlandei de Nord, Steven Fisher, și secretarul de stat al Ministerul Dezvoltării Economice și Digitalizării al Republicii Moldova, Vadim Gumene. Astfel agricultorii din Republica Moldova au posibilitatea de a exporta roșii, usturoi, struguri de masă, mere, prune, suc de struguri și cireșe în condiții avantajoase.\n\nAcordul prevede eliminarea unilaterală și temporară, din 31 iulie 2023, pentru o perioadă inițială de 12 luni, a contingentelor tarifare la importul produsele agricole originare din Moldova pe piața britanică și eliminarea temporară a prețurilor de intrare la produsele agricole indicate în document.\n\nPotrivit comunicatului Ambasadei Regatului Unit la Chișinău, „Regatul Unit continuă să sprijine ferm Republica Moldova și să facă tot posibilul pentru a susține populația, Moldova fiind a doua cea mai afectată țară de invazia ilegală a Rusiei în Ucraina”.\n\nÎn anul trecut, Marea Britanie s-a plasat pe locul 19 printre partenerii comerciali ai Republicii Moldova la nivel mondial, cu o pondere de 0,98% din valoarea comerțului total.",
    "metadata": {
      "original_file": "Est-Curier_0289.html"
    }
  },
  {
    "title": "113 persoane fizice au plătit la bugetul național peste 14 milioane lei impozit pe venit",
    "content": "Programul de conformare pentru anul 2023, țintit pe persoanele fizice, posibili subiecți ai aplicării metodelor și surselor indirecte de estimare a veniturilor, are impact. Identificarea și fiscalizarea veniturilor reale obținute de unele categorii de persoane fizice, considerate cu potențial risc fiscal, reprezintă o miză cu o importanță deosebită pentru administrarea fiscală.\n\nAstfel, în perioada anului 2023 și lunilor ianuarie – februarie ale anului curent au fost aplicate măsuri de conformare voluntară față de 526 persoane fizice, în rezultatul cărora 113 persoane fizice au depus Declarația persoanei fizice cu privire la impozitul pe venit, declarând venituri impozabile în sumă totală de 85 733 992 lei, inclusiv venit impozabil obținut sub formă de creștere de capital în mărime de 28 241 378 lei.\n\nÎn rezultat, au fost calculate suplimentar la Bugetul public național impozit pe venit în sumă totală de 9 850 326 lei și majorare de întârziere în sumă totală de 3 079 999 lei.\n\nSubiect al estimării poate fi persoana fizică, în cazul în care se constată o diferență mai mare de 100 de salarii medii pe economie prognozate pentru anul supus verificării, între veniturile impozabile estimate calculate în baza situației fiscale şi veniturile impozabile declarate de persoana fizică sau de plătitorii de venit. Adică se face socoteală între venit și cheltuială și contribuabilii sunt îndemnați la conformare voluntară sau invitați la ședințe individuale cu informarea despre datele disponibile referitoare la intrările/ ieșirile de fonduri efectuate, precum și despre avantajele conformării voluntare, drepturile, obligațiile și consecințele cu care se vor confrunta în caz de neconformare.",
    "metadata": {
      "original_file": "Est-Curier_0231.html"
    }
  },
  {
    "title": "Indiferent de opțiuni, livretul militar e indispensabil",
    "content": "În secolul XXI noțiunea de ”armată” a căpătat alte conotații, și-a pierdut actualitatea cântecul ”pe doi ani la revedere”, scrisorile au fost înlocuite cu sms-uri, iar obiceiurile de cătănie nu mai prevăd petrecerile de până în zori alături de rude şi prieteni. Cu toate acestea, concepțiile de ”Bărbăție”, ”Curaj” nu s-au disociat de esența denumirii de Armată. Republica Moldova, deși și-a declarat neutralitatea, are armata sa națională, sărbătorită la 3 septembrie (și nu la 23 februarie), care are un contingent calificat, bine apreciat de militari activi, dar și mulți purtători ordinari de livrete militare.\n\n– Domnule Tudorica, suntem în plină campanie de încorporare în rândurile Armatei Naționale. Cum decurge recrutarea tinerilor în acest sezon?\n\n– E devreme să facem totalurile, or, perioadă de încorporare, care a început la 20 martie, curent, urmează să finalizeze la sfârșitul lunii iulie. Conform planului înaintat de Ministerul Apărării, în primăvara-vara acestui an uniforma militară o vor îmbrăca 44 de criuleneni, care au atins vârsta de 18 ani, 26 dintre care vor completa rândurile Armatei Naționale, iar18 vor fi înrolați în trupele de carabineri. Majoritatea tinerilor încorporați în trupele de carabineri își satisfac serviciul militar în or. Chișinău, fie în cadrul bazei de instruire militară a Armatei Naționale, fie în Batalionul 22 de menținere a păcii, Batalionul de gardă, Brigada 2 I.Mo. Chișinău sau Brigada 3 I.Mo. Cahul. Către 10 iunie oficial în raionul Criuleni au fost încorporați 19 tineri.\n\n– Cine este responsabil acum în teritoriu de organizarea și desfășurarea procesului de recrutare a tinerilor?\n\n– Primăriile, evident. Însă, decizia ce stabilește sarcina pentru fiecare autoritate locală o ia Consiliul Raional. Probleme apar din cauza că această obligațiune se pune în cârca unuia dintre angajații primăriei, dar nu este remunerată și fără o motivare financiară, eficiența serviciului prestat are carențe.\n\n– Ce sancțiuni prevede legislația în cazul persoanelor, care se eschivează de la serviciul militar?\n\nÎn primul rând, se aplică sancțini pentru eschivarea de la examenul medical cu aplicarea amenzii de la 600 până la 1200 lei. Această sancțiune este valabilă și în cazul neprezentării la citarea Centrului militar fără motive întemeiate.\n\n– Chiar dacă la prima vedere marea majoritate a tinerilor premilitari par niște brazi înalți și puternici, concluziile medicilor, de regulă, demonstrează contrariul.\n\n– Conform datelor de care dispunem, pe parcursul anului 2016 de către comisia medicală de profil au fost recunoscuți inapți pentru satisfacerea serviciului militar în termen 15 persoane. Numărul lor e în continuă creștere. Celor mai multe persoane depistate cu diferite boli li se amână termenul de înrolare până la finalizarea tratamentului.\n\n– Care este actualmente durata serviciului militar, pentru că se vehiculează mai multe variante?\n\n– Întrucât legislația în vigoare nu a fost deocamdată modificată, termenul de satisfacere a serviciului militar rămâne a fi de 12 luni.\n\n– Există cazuri de maltratare a novicilor de către colegii de serviciu cu experiență?\n\n– Puțin probabil. Așa numita “dedovșcină” a fost eliminată, iar dacă şi se mai întâmplă cazuri, cei implicaţi sunt pedepsiţi după lege.\n\n– Ce presupune eliberarea tânărului de la serviciul militar?\n\n– Există mai multe categorii. În primul rând e vorba de studenții instituțiilor superioare din țară și cei din colegii. În primul caz aceștea pot opta pentru serviciul militar cu termen redus de 3 luni și înscrierea la catedra militară pentru cei, care își fac studiile la colegii. Și în cazul în care ambii părinți sunt pensionari sau invalizi, iar unicul întreținător este feciorul, se face amânarea acestuia de la serviciul militar până la împlinirea vârstei de 27 de ani după care i se eliberează livret militar. Tinerii căsătoriți, care au la întreținere unu și mai mulți copii, de asemenea, pot solicita amânarea serviciului militar până la atingerea vârstei de 8 ani a copilului.\n\n– Serviciul în Armata Națională presupune și însușirea unei specialități ce i-ar asigura ostașului trecut în rezervă un loc de muncă după eliberare?\n\n– Din câte știu, studiază automobilul și regulile de circulație, dar capătă și multe alte abilități, care, cu siguranță, le prind bine în viața de zi cu zi.\n\n– Beneficiază cineva de oportunitatea de a se angaja după demobilizare în serviciul militar pe bază de contract?\n\n– Mai puțini, dar se găsesc, totuși, doritori. Pe parcursul anului 2016 numărul acestora a constituit 10 persoane. Întradevăr serviciul militar pe bază de contract este o oportunitate și nu trebuie ignorat, căci asigură mai multe facilități: studii peste hotare, misiuni internaționale și nu în ultimul rând dotarea cu echipamente, locuințe de serviciu .ș.a.\n\n– Armata rămăne un domeniu specific doar bărbaților ori au déjà posibilitate să se afirme și femeile în serviciul militar, să se angajeze în bază de contract?\n\n– La Academia Militară există un pluton de fete, care studiază milităria. După absolvire profesează, de regulă, medicina, logistica, managementul resurselor umane, dar și diferite specialități ce țin nemijlocit de arta militară. Apropo, chiar acum este în plină desfășurare admiterea candidaților la Academia Militară a Forțelor Armate. Toată lumea trebuie să cunoască că studiile la respectiva instituție, hrana, cazarea sunt subvenționate de stat.\n\n– Între timp s-a schimbat denumirea din serviciu de alternativă în serviciu civil. În rest totul rămâne pe vechi. Sunt înrolate persoane, care din motive de conștiință nu își pot satisface serviciul militar în termen. O altă condiție obligatorie ar fi ca solicitantul să fie angajat oficial în câmpul muncii și să achite regulat, timp de un an, 25 la sută din salariul tarifar lunar.\n\n– Ce ar trebui să cunoască tinerii imediat după demobilizare.\n\n– Dacă nu au un loc stabil de muncă, să se înregistreze la Oficiul Forţei de muncă. Astfel vor beneficia de o îndemnizaţie de şomaj sau vor obţine un loc de muncă.",
    "metadata": {
      "original_file": "Est-Curier_0374.html"
    }
  },
  {
    "title": "Oaspete surpriză la hidrocentrala Dubăsari",
    "content": "O descoperire notabilă în lumea ornitologică locală anunță Societatea pentru Protecția Păsărilor și a Naturii din Republica Moldova. La 25 noiembrie 2023 a fost documentată prima apariție a pitulicii mici siberiene în Moldova.\n\nPasărea, conform declarației SPPN face adesea excursii “neplanificate” în Europa în timpul migrației către zonele de iernare (în mod obișnuit peninsula Arabă, dar în special India).\n\nPitulicea mică siberiană cuibărește în pădurile de conifere din zona de taiga siberiană, începând cu regiunea Munților Ural(râul Peciora) și înspre estul îndepărtat. În Europa este înregistrată din ce în ce mai des în timpul iernii, dar numărul de păsări observate este subestimat din cauza incertitudinilor privind criteriile de identificare și a lipsei de date credibile.\n\nPitulicea mică siberiană a fost observată și documentată de către Gheorghe Țîcu, iar identitatea acesteia a fost confirmată atât prin înregistrarea sunetului specific, cât și prin fotografia realizată în apropierea lacului Dubăsari, la 25.11.2023, chiar înaintea viscolului.\n\nPe canalul nostru de Telegram Est-Curier , vă oferim atât imagini relevante, cât și știri de actualitate din raioanele Criuleni-Dubăsari și din întreaga țară. Devino corespondent Est-Curier! În cazul în care ai imagini care ar putea deveni subiecte de știri, te încurajăm să ni le trimiți pe Viber sau Telegram la numărul 069789896.",
    "metadata": {
      "original_file": "Est-Curier_0118.html"
    }
  },
  {
    "title": "Din 11 noiembrie - campanie de plantare a pădurilor. Pe hartă sunt și localități din r. Criuleni",
    "content": "Campania națională de împădurire urmează să înceapă la 11 noiembrie și să dureze până în luna decembrie. Potrivit unui plan stabilit încă anul trecut, în total, în acest an va fi plantată și regenerată pădure pe 7 mii de hectare. În primăvara anului 2023 au fost deja plantați puieți și regenerată pădure pe 3 mii de hectare de terenuri din fondul forestier, iar în următoarele săptămâni vor fi sădiți puieți pe 4 mii de hectare, care aparțin de 168 de primării din întreaga țară.\n\nPe o hartă special întocmită cetățenii pot vedea unde anume va fi sădită sau regenerată pădure. La clikc pe stegulețul galben sau verde se deschide informația despre suprafața care va fi împădurită și numele și telefonul persoanei de contact din ocolul silvic responsabil.\n\nCu stegulețe galbene pe harta plantărilor, sunt indicate și locuri din r. Criuleni, unde urmează să aibă loc lucrări de plantare. Este vorba de s. Mașcăuți, unde se va planta la 11 noiembrie 2023 pe o suprafață de 5,55 ha.\n\nCu stegulețe verzi, pe aceeași hartă, sunt marcate localitățile Jevreni (1,52 ha), Onițcani (10 ha), Mălăieștii-Noi (4,20 ha), și Hrușova (24 ha). Plantarea pe aceste sectoare va avea loc pe parcursul lunilor noiembrie și decembrie.\n\nContactat telefonic, Sergiu Stepaniuc, șeful Ocolului Silvic Criuleni, a spus că la acțiunile de plantare ar fi binevenită participarea mai multor oameni, preferabul, a colectivelor de muncă, care vor să facă un bine naturii. „Vom planta cu plantatorul. Pe parcelele identificate vom planta salcâm, stejar roșu. Brațe de muncă nu avem destule. Cei care doresc să participe se pot înregistra pe site și deja doritorii vor fi repartizați, care și unde pleacă. Mă pot telefona și pe mine, la o adică” – a spus Stepaniuc.",
    "metadata": {
      "original_file": "Est-Curier_0119.html"
    }
  },
  {
    "title": "Un tânăr de 23 ani este pe locul II în clasamentul ”Inventorul European 2024”",
    "content": "Frunzele căzute i-au schimbat destinul unui tânăr din Sokirnița, reg. Transcarpatia. În timpul unor expediții în Carpați, inspirat de profesorul său de chimie din școală,Valentin Frecika, care nu avea nici 18 ani împliniți, a inventat o tehnologie menită să contribuie la reducerea defrișărilor prin producerea hârtiei din frunze uscate. Astfel, la Jitomir a apărut prima linie de producere a hârtiei din frunze.\n\nÎn 2022 printre cei 75 finaliști din 1000 de companii din întreaga lume care au concurat pentru susținerea din partea Comisiei Europene, a fost și invenția tânărului ucrainean. Comisia Europeană a alocat peste 10 milioane de euro pentru crearea unui complex model pentru reciclarea frunzelor în UE și pentru extinderea proiectului, inclusiv componenta de grant de 2,5 mln euro.\n\nÎn 2024 potrivit Forbes , citată de publicația ucraineană dev.ua, Valentin Frecika a obținut locul II la concursul European Inventor Award 2024 și a primit un premiu de 10.000 de euro.\n\n“Suntem recunoscători comunității științifico-tehnice pentru sprijinul și încrederea în inovațiile noastre! Astfel de evenimente și nominalizări sunt extrem de importante pentru tinerii inventatori. Ele oferă încurajare și motivație, necesare pentru dezvoltarea și implementarea ulterioară a proiectelor revoluționare. Acest premiu este o motivație puternică pentru toată echipa Releaf Paper” , a declarat Frecika.\n\nHârtia produsă din frunze uscate este exportată sub formă de ambalaje, pungi, caiete. Cumpărătorii produselor L’Oréal și Chanel, Weleda, Samsung nici nu bănuiesc că pungile și cutiile pe care le primesc sunt visul împlinit a unui tânăr ucrainean stabilit deja la Paris.",
    "metadata": {
      "original_file": "Est-Curier_0230.html"
    }
  },
  {
    "title": "Iulia Iabanji: „Cei care au trecut prin programele ODIMM vor înclina balanța spre bine”",
    "content": "Dezvoltarea afacerilor este veriga-cheie în lanțul de procese interdependente, care asigură prosperitatea economică a unei țări şi bunăstarea unei societăţi. Tocmai de aceea, în luna mai 2007, a fost creată ODIMM – Organizația pentru Dezvoltarea Sectorului Întreprinderilor Mici și Mijlocii (binecunoscutele IMM-uri), instituție publică ce contribuie la sporirea competitivităţii economiei naţionale prin susţinerea dezvoltării sectorului IMM.\n\nAstăzi, numele ODIMM este cunoscut tuturor celor care doresc să pornească o afacere în Moldova, aici debutanților fiindu-le puse la dispoziție resurse informaționale, de instruire, dar și financiare, inclusiv din bani oferiți de donatori externi, între care UE. Despre ce a făcut și face ODIMM am discutat cu dna\n\nIulia IABANJI, directoare generală a acestei instituții de la începuturile ei care, prin prisma rezultatelor obținute în acești zece ani, este încrezătoare în viitorul economiei naționale. Pentru că, spune ea, „oamenii care vin la noi sunt minunați”.\n\n— Doamnă Iabanji, pentru că suntem în luna martie, voi începe cu unul dintre ultimele, dar și cele mai inovative programe lansate de ODIMM – „Femei în afaceri”. Ce a stat la baza acestei inițiative și care este finalitatea ei?\n\n— Programul a fost lansat la sfârșitul lui 2016 și se încadrează în tendințele existente și la nivel european, de împuternicire economică a femeilor. O femeie independentă economic este un plus pentru familie, pentru societate și pentru ea însăși. Este un lucru pe care îl înțeleg tot mai multe dintre conaționalele noastre, dovadă și faptul că pentru componenta întâia a programului au fost deja depuse circa 300 de dosare din toată țara. Sunt femei angajate în câmpul muncii, dar care doresc să-și lanseze propria afacere sau femei care fie îngrijesc de copii acasă, fie muncesc pe cont propriu ori sunt șomere. Cele mai multe optează pentru afaceri ce țin de prestarea serviciilor, agricultură, meșteșugărit, agroturism.\n\n— Să zicem că ne arată cum evoluează imaginea femeii în Moldova – și, din fericire, ea se schimbă spre bine de la an la an. Femeile noastre devin mai implicate și mai curajoase. Înțelegând că, pentru o afacere de succes, trebuie să ai cunoștințe, abilități și competențe, femeile sunt cele mai active și cele mai prezente la instruiri. Se inspiră de la colegele lor care deja au o poveste de succes în spate și asta creează progresul. Nu contează cât de mare este afacerea pe care au pornit-o și cât de mic e satul unde trăiesc – toate sunt niște eroine.\n\n— Apropo de sat, între o candidată de la oraș și una de la țară, cine are șanse mai mari de a accede la programele ODIMM?\n\n— În toate programele noastre sunt avantajate femeile de la țară, iar factorul geografic a fost definitoriu. Așa este în PARE 1+1, așa a fost în Programul național de abilitare economică a tinerilor PNAET (unde au fost excluse orașele Chișinău și Bălți) sau în cazul incubatoarelor de afaceri. În PARE 1+1 și în „Femei în afaceri” există o cotă pentru oraș, dar balanța înclină spre sate, centre raionale și orășele.\n\n— Îmi pare firesc să fie. Vor fi alese 300 de femei care, în viziunea Comitetului de selecție, au abilități de business și o gândire antreprenorială. Nu trebuie să vină cu un plan de afaceri, trebuie însă ca, prin răspunsurile la întrebările din formular – unele provocatoare chiar – să ne convingă că au viziune și „vână” de antreprenor, ceea ce contează foarte mult. Scopul nostru este ca, la finalul celor trei module de instruire, ele să poată creiona un business-plan. Iar formularul de candidare la program poate fi completat și trimis online, de acasă.\n\nLa faza a doua vor fi selectate 100 cele mai bune idei, iar decizia se va baza pe aspectul inovativ și cel teritorial. Adică, vom susține afacerile care vor propune servicii inexistente până la acel moment în localitatea dată. Faza a treia țintește doar zece femei antreprenoare, prezente de peste doi ani pe piață, cu un plan investițional ambițios și orientate spre export.\n\n— În ce măsură programele și-au atins scopul de a contribui la dezvoltarea IMM-urilor?\n\n— Nu doar că și-au atins scopul, ci chiar au depășit așteptările. De aceea, deși au fost lansate în anul 2009 sau 2010 ca programe-pilot, există și astăzi. Cel mai de impact este PARE 1+1, aflat la al șaselea an. Succesul acestui program constă în faptul că moldovenii revin acasă, își încadrează copiii în afaceri, deci avem familii reintegrate, noi locuri de muncă și noi întreprinderi create la sate și în raioane. Datorită acestui program, au fost ocupate mai multe nișe goale de pe piața serviciilor. S-a întâmplat mai ales la sate unde, odată cu revenirea migranților, au apărut frizerii, săli de sport, mici fabrici, care plătesc salarii, contribuții etc. Apoi, oamenii s-au extins, și-au diversificat activitatea, pentru că antreprenorul care a simțit gustul afacerii neapărat va dori să crească. De succes este și Programul PNAET, în cadrul căruia peste 1500 de tineri au accesat credite preferențiale. Azi, ne focusăm pe dezvoltarea și consolidarea incubatoarelor de afaceri – nouă la număr pe moment, iar în curând vom mai deschide două la Cahul și Călărași.\n\n— Ce sunt, de fapt, aceste incubatoare și după ce principii funcționează?\n\n— Sunt instituții publice create pentru a sprijinul companiile începătoare, care timp de trei ani beneficiază de spațiu de arendă sau de producere (pentru a asambla mobilă, a face ferestre etc.), dar și de consultanță și instruire. Căci, în toată lumea, primii trei ani sunt cei mai critici pentru o afacere. În cadrul unui incubator riscul de eșec este mai mic, pentru că aceste companii au parte de tutelă și de ajutor din partea specialiștilor noștri. Fiecare incubator, care poate găzdui 20-28 de companii, este și centru de informare pentru alte întreprinderi, și motor de dezvoltare a antreprenoriatului dintr-o regiune. Evident că nu am fi reușit fără implicarea consiliilor raionale care, de regulă, ne pun la dispoziție o clădire pe care să o renovăm și, ulterior, acordă subsidii pentru funcționarea și întreținerea acesteia.\n\n— Ați pomenit de întreprinzători care fac mobilă sau meșteresc geamuri. Sunt și acestea afaceri? Or, la noi există o imagine nițel distorsionată despre business – că nu ai cum să reușești, dacă nu ai milioane de lei ca să pornești…\n\n— Este o percepție greșită. Important e să nu îți setezi așteptări foarte mari, că vei avea din start venituri de milioane. O afacere poate fi pornită cu resurse mici, important e să fie bine gândită, să ai o viziune strategică, să evaluezi fiecare an și să vezi dacă lucrurile au mers așa cum ți-ai propus. Marile obiective sunt mai greu de realizat, te dezvolți pas cu pas…\n\n— Parcă nici nu ați vorbi de Republica Moldova, despre care toate rapoartele spun că situația economică e proastă și nici afacerile nu sunt ușor de făcut…\n\n— Ba da, despre Moldova vorbesc și eu, însă optimismul meu își spune cuvântul. Știu că este greu, că scade numărul de antreprenori și că multă lume pleacă din ţară. Doar că eu, într-adevăr, privesc prin prisma programelor ODIMM, ai căror beneficiari, la fel, se ciocnesc cu probleme de ordin birocratic sau financiar, dar care, totuși, reușesc să încline balanța spre pozitiv. Pentru mine, indicatorul de succes sunt cele peste 1000 de familii care, prin PARE 1+1, au lansat de la zero (50 la sută, apropo) sau au dezvoltat (alte 50 la sută) un business. Mă bucur că, atunci când mergem la ei pentru monitorizări, vedem că afacerea se dezvoltă, că au planuri mărețe și că, după încheierea programului, tot la noi vin după ajutor – fie ca să devenim garanți pentru creditare, prin Fondul de garantare a creditelor, fie ca să pornească activitățile de export, fie pentru instruiri, care, în continuare, sunt gratuite.\n\n— Care este rolul donatorilor externi în susținerea programelor ODIMM?\n\n— Este greu să separăm banii internaționali de cei autohtoni. Toate programele importante – PNAET, PARE 1+1, Fondul de garantare și incubatoarele (circa trei milioane de euro anual) se consideră grant din partea UE, acordat prin matricea de suport bugetar. Adică, inițial, acești bani vin din Bugetul de stat și abia după realizarea programelor, respectiv raportare, monitorizare, audit etc., ei vin de la UE în calitate de grant pentru Republica Moldova. Cert este că statul, în ultimii zece ani, acordă o atenție sporită IMM-urilor. Astfel, în anul curent, în Legea bugetului sunt alocate 93 de milioane de lei pentru acest domeniu.\n\n— Artiștii, de obicei, sunt întrebați despre cel mai iubit cântec. Dvs. ce poveste de succes a beneficiarilor ODIMM vă vine în minte?\n\n— Ca și artiștii, voi răspunde că toate îmi sunt dragi. Îmi amintesc însă acum de Victoria, o tânără care nu avea nicio ocupație și care în 2009, prin PNAET, a accesat un credit preferențial și a pornit o afacere în apicultură, îndeletnicire care îi plăcea din copilărie. O altă poveste este cea a unui cuplu, Victoria și Igor. Abia își încheiaseră studiile și au decis să facă jocuri și jucării pentru copii. Și astfel au creat Compania „Edujoc”, pe care eu o numesc „lego moldovenesc”. S-au căsătorit între timp, iar astăzi vin la evenimentele noastre cu copilașul… Sunt permanent în căutare, merg în școli și grădinițe pentru a testa jocurile. Și este extrem de important ca antreprenorul să fie în mijlocul afacerii sale, nu „pe lângă” ea. Să cauți ceva nou – doar astfel vei reuși să crești și să fii mulțumit cu ceea ce faci.\n\n— Noi vă mulțumim pentru interviu și vă dorim succes!\n\n„ Astăzi, misiunea noastră e să identificăm instrumente prin care să sprijinim întreprinderile active: care doresc să cumpere noi echipamente, să dezvolte afacerea, să exporte, să facă transfer de tehnologii. Recent, cu sprijinul UE, am lansat „Academia de business pentru femei” – un program de 18 luni în cadrul căruia să instruim femeile în materie de efectuare a exporturilor. Cele mai bune zece idei vor câștiga granturi și vor primi asistenţă. Vrem să le ajutăm să își crească și diversifice activitatea. Iar la final vor trece prin PLATO – un program de schimb de experienţă dintre antreprenorii mai „vechi” și cei care sunt abia la început”.\n\nArticol realizat de Asociaţia Presei Independente (API) cu suportul financiar al National Endowment for Democracy (NED). Citiţi „Obiectiv European” pe http://api.md/upload/files/OB-EU-nr7-rom.pdf orina Ștefârţă",
    "metadata": {
      "original_file": "Est-Curier_0375.html"
    }
  },
  {
    "title": "Promisiune: tarif de roaming - „ca acasă”, din 1 ianuarie 2024",
    "content": "„Roam like at home” – acesta ar fi principiul după care cetățenii Republicii Moldova ar putea beneficia de tarife ca acasă aflându-se în roaming în statele UE.\n\nBaza legală pentru această schimbare va fi încorporată în Acordul de Asociere dintre RM-UE, anunță Ministerul Economiei și Digitalizării al Republicii Moldova, după ce la 6 octrombrie a fost semnată decizia respectivă de către secretarului de stat al Ministerului Dezvoltării Economice și Digitalizării, Vadim Gumene și șefului adjunct al Unității Europa și Vecinătate de Est – DG Comerț, Marco Düerkop.\n\nEvenimentul a avut loc la Ministerul Dezvoltării Economice și Digitalizării, în cadrul celei de-a X-a reuniune anuală a Comitetului de Asociere RM-UE, în configurația Comerțului.\n\nMinisterul mai anunță că toate procedurile naționale pentru aprobarea semnării modificărilor la Acordul de Asociere RM-UE privind serviciile de telecomunicații și poștale au fost finalizate.\n\nProiectul de Decizie de a încorpora serviciile de roaming în Acordul de Asociere dintre Republica Moldova și UE a fost adoptată de Comisia Europeană, pe 1 septembrie curent, în contextul eforturilor depuse ale operatorilor de telecomunicații europeni și din țara noastră, de a reduce voluntar tarifele de roaming, din 1 ianuarie 2024.\n\nAdăugarea Republicii Moldova în zona „roam like at home” a UE este una dintre acțiunile cheie ale Planului de acțiuni prioritare Moldova – UE, convenit în iunie 2023. Acest plan reprezintă o hartă pentru implementarea completă a Zonei de Comerț Liber și Cuprinzător (DCFTA) dintre UE și Moldova și pentru integrarea mai profundă a Moldovei în Piața Unică a UE.",
    "metadata": {
      "original_file": "Est-Curier_0267.html"
    }
  },
  {
    "title": "Nea Ștefan, un om cât un secol",
    "content": "Bulhac Ștefan din com. Boșcana este cel mai în vârstă locuitor al acesteia și primul care ajunge la vârsta de 100 de ani, ne comunică primara comunei, Svetlana Racul.\n\nOnorabila aniversare se face la 1 ianuarie 2022. Prin decizia Consiliului comunei Boșcana din 09.06.2014, Ștefan Bulhac devine Cetăţean de Onoare al com. Boșcana, ne informează primarul precedent, Anatolie Vîntu.\n\nEvident, într-un secol de viaţă, câte nu i se întâmplă unui om! Acum este și unicul martor viu al celui de-al doilea război mondial, înrolat în 1942 în armata română, în batalionul 4 „pionieri de munte” la Cernăuţi. \n\n În armata sovietică nu a mai apucat să lupte, pentru că a fost luat și trimis în lagăre de muncă, ca și deţinut de război. L-am contactat telefonic, în ajunul aniversării sale, și Ștefan Bulhac ne-a spus că se simte bine, în apartamentul din Chișinău al uneia dintre cele trei fiice ale sale, Valentina. La Boșcana a rămas gospodăria sa exemplară, care-și așteaptă stăpânul să revină odată cu zilele mai călduroase: \n\n „Mulţumesc, mă simt încă bine, sănătos, doar că merg mai mult prin casă, că nu am unde mă duce!”\n\nÎntrebat de secretul longevităţii sale, Ștefan Bulhac spune că „nu trebuie să fii lacom, să vrei multe, să îmbogăţești. Mai bine mai încetișor, câte oleacă, cât poţi, atâta-i. Eu am trecut prin diferite greutăţi, le-am răbdat pe toate, și acum încă mă simt bine! Am trei fiice, patru nepoţi și strănepoţi, sunt îngrijit bine. Mă uit la televizor cum trăiesc alţi bătrâni, dar eu sunt așa de bine căutat, nici nu mai știu ce să-mi dea! Le urez boșcănenilor mei sănătate și să trăiască în pace!” – ne-a spus la despărţire omul de-o vârstă cu un secol.\n\nÎntrebat care au fost cei mai grei ani din viaţa lui lungă, a spus că anii de detenţie și muncă silnică în minele din Karaganda, din care a scos aramă (cupru), unde erau escortaţi de pușcași și câini, să lucreze în frig și umezeală, având pe picioare doar galoși. Au fost 10 ani răpiţi din tinereţea lui de către orânduirea politică, care l-a făcut figurant al istoriei, fără să-l întrebe…\n\nScriitorul din Botoșani, Corneliu Filip, a inclus mărturiile lui Ștefan Bulhac în cartea „Mărturii de la românii din jurul României”, editată la Chișinău, în 2014, în capitolul „Un nonagenar prin valurile istoriei” (fragmente):\n\n„M-am născut în Boșcana. De aici erau părinţii și buneii mei. Am învăţat la școala din sat cele șapte clase, câte se făceau atunci. Am avut un învăţător venit din Regat, dl Gheorghe Popescu, care ne-a învăţat de toate: a citi, a socoti, și până la ceea ce-mi plăcea mai mult – geometria. Noi am început școala 30 de elevi, dar după șapte ani \n\n am rămas doar șapte. Știam carte mai ceva decât cei cu liceul de mai apoi. Când m-am întors acasă din prizonierat și detenţie, băietanii din școală medie tehnică veneau să le arăt din geometrie, matematică și altele.”\n\nA început războiul în vara anului 1941. Abia peste un an, la 15 noiembrie, a fost luat la armată. A făcut instrucţie la Rădăuţi, apoi a fost în spatele frontului, în zona râului Bistriţa.\n\n„În satul Ceahlău stăteam și am lucrat la menajarea podului de la Izvorul Muntelui, unde am pus o tonă de trotil. Apoi ne-au adus mai la vale, în satul lui Ion Creangă, Humulești. Acolo ne-a prins acel 23 august 1944. Atunci a început calvarul meu și al multor români. Noi am crezut că s-a terminat războiul și că e pace. Sau că s-a rupt alianţa cu nemţii și am ajuns aliaţi, prieteni cu rușii. Dar ei, cum au apărut, ne-au încolonat și luat prizonieri, în frunte cu generalul nostru. Ne-au mânat ca pe oi, cu automatele. Așa am mers pe jos, de la Târgu Neamţ la Botoșani, apoi peste Prut, la Fălești și Bălţi. Nu aveai chip să iei o gamelă cu apă, că te împușcau. // Dar acesta a \n\n fost începutul. De la Bălţi ne-au pus în vagoane și ne-au tot dus. Ca pe vite. Primul popas, în fundul Rusiei, în Reazan. Era deja noiembrie și frig. Dormeam înghesuiţi cu un rând de mantale sub noi și altul pe noi. Trebuia să ne întoarcem toţi odată, de pe o parte pe alta, așa înghesuială. Eu micuţ fiind, între doi înalţi, am fost mai păzit. În plus, porţiile de mâncare erau prea mizere pentru cei mari, dar pentru cât eram eu de plăpând, îmi ajungea cât \n\n de cât. Spre vara lui 45, când s-a terminat războiul, noi tot prizonieri am rămas. Mai târziu am aflat că era pace, dar nu pentru noi. Ne-au dus mai departe, în Kazahstan. La colhozuri, la mine de aluminiu și aramă. Într-o brigadă de 41, doar pe mine m-au găsit mai sănătos. Și m-au dus la o mină de uraniu. Acolo numai 3 luni stăteai, mai mult nu rezistai. Dar am răzbit. Eram în Tadjikistan și nu mai știau ce să mai facă cu noi. Ne-au dat bilet liber, să lucrăm pe unde găseam. Cu alţi șapte am hotărât să o luăm spre casă, să fugim… Am făcut trei săptămâni pe trenuri, din 16 octombrie până în 3 noiembrie 1946. Nu pot uita datele astea. Ca să ne orientăm, întrebam „kuda Moscva”, apoi „kuda Kișiniov”. Când în sfârșit am ajuns în sat, îmi era frică să nu mă pârască cineva, că venisem fără act. M-am furișat. Părinţii lăcrimau amândoi, când m-au văzut cum mâncam, încet, bucată cu bucată. Am avut grijă să nu mănânc mult, că alţii au murit, după ce s-au scăpat la mâncare. În primăvara lui 1947 mama se îmbolnăvise. Poate și de supărare, că ne luase casa, tata era urmărit. El a murit pe 6 mai, iar peste o lună, la 16 iunie, am fost pârât și am fost arestat. După ordinul venit de la Moscova, cei fugiţi primeau 6 ani de pușcărie. Și iar cu vagoane de marfă înapoi, de unde am fugit. Am ajuns în Karaganda. Apoi, lucrând când intr-un loc, când în altul, am ajuns în Tadjikistan, de unde am fugit. A râs comandantul de acolo, când m-a văzut. Stalin murise și se goleau lagărele.Ne-au dat un fel de document – pașaport, dar puteam rămâne în republici, care nu aveau graniţe. Cu alte cuvinte pentru mine, nu mai aveam voie să mă întorc în Moldova. Totuși, am riscat, și pe 28 iunie 1953 am ajuns din nou \n\n în sat. Părinţii murise, și am tras la fratele Dănilă. Casă părintească o luase kolhozul și a furat-o cine a vrut. Am încercat să lucrez la Chișinău, dar nu aveam acte bune. Am fost, totuși, primit în colhoz. Eram meseriaș înainte de prizonierat. Am fost o viaţă zidar și tâmplar. Am avut o echipă mare de 70 de oameni. Cu ei am făcut și cramele de la Cricova, și fabrica de vinuri de la Vadul-lui-Vodă, și altele. Unii au rămas departe, și-au făcut familii acolo. Eu n-am putut rămâne. M-am întors și mi-am luat nevastă de la mine din sat. Am trei fete și o ogradă de nepoţi și alte rude. Ei sunt bucuria bătrâneţilor mele”.",
    "metadata": {
      "original_file": "Est-Curier_0322.html"
    }
  },
  {
    "title": "Cunoașteți un contabil profesionist? Ministerul Finanțelor solicită candidaturi pentru nominalizarea la Gala Financiarului",
    "content": "Dacă cunoașteți contabili, auditori, directori financiari profesioniști, disciplinați, dedicați muncii și vreți să îi cunoască și alți oameni, Ministerul Finanțelor vă propune să îi desemnați pentru a li se recunoaște public meritele în cadrul Galei Financiarului.\n\nEvenimentul este organizat de către Ministerul Finanțelor cu prilejul Zilei profesionale a lucrătorului din sistemul financiar – Ziua Financiarului, care este marcată la 15 august.\n\nsă deschideți un formular simplu și să introduceți numele persoanei, locul de muncă și poziția ocupată. Ministerul își propune să desemneze profesioniștii prin prisma aprecierii oferite de către public, precum și evaluării din partea Ministerului Finanțelor pe criterii de competențe, onestitate (din punct de vedere fiscal) și eligibilitate. Tot ce trebuie să faceți e să intrați pe acestsă deschideți un formular simplu și să introduceți numele persoanei, locul de muncă și poziția ocupată. Ministerul își propune să desemneze profesioniștii prin prismaprecum și evaluării din partea Ministerului Finanțelor pe criterii de competențe, onestitate (din punct de vedere fiscal) și eligibilitate. Scopul evenimentului este valorificarea calificării profesionale, sporirea competenţelor profesionale, dezvoltarea capacităților şi performanţelor celor care activează în sistemul financiar în vederea valorificării potenţialului forţelor de muncă și promovarea schimbului de experienţă. Pentru fiecare categorie menționată, procesul de nominalizare a persoanelor se va realiza online, completând formularul până la data da 10 august curent, ora 12:00. Puteți nominaliza profesioniști atât din sectorul privat, cât și din cel public. Astfel, pentru cei ce au îmbrățișat profesii conexe sistemului financiar din sectorul privat se vor desemna 4 nominalizări: \n\n · Cel mai bun contabil \n\n · Cel mai bun director financiar \n\n · Cel mai bun auditor (general) \n\n · Cel mai bun auditor a entităților de interes public La categoria sectorul public se disting următoarele nominalizări care vor fi evaluați în baza criteriilor competență și performanță, de către Ministerul Finanțelor: \n\n · Cel mai bun contabil \n\n · Cel mai bun auditor \n\n · Cel mai bun specialist în achiziții publice",
    "metadata": {
      "original_file": "Est-Curier_0288.html"
    }
  },
  {
    "title": "Trei holercăneni au prins iepurele de aur",
    "content": "În noaptea de 12 septembrie aproximativ la ora 23, pe terenurile agricole ale satului Marcăuți, raionul Dubăsari, de către inspectorii de mediu din cadrul Inspectoratului pentru Protecția Mediului, a fost observat un fascicul de lumină, specific unui proiector și un automobil care se deplasa haotic.\n\nAutomobilul în care se aflau trei locuitori ai s. Holercani a fost blocat și in spectorii au găsit două arme de vânătoare de model Franchi Affinity calibru 12×76 mm, scoase din huse, montate încărcate și gata pentru aplicare – comunică Viorel Bajureanu, șef Direcție control resurse cinegetice și piscicole.\n\nÎn salonul automobilului a fost depistat un iepure de câmp, cu semne caracteristice de dobândire prin aplicarea armei.\n\nPrin acțiunile sale holercănenii au cauzat fondului cinegetic un prejudiciu în sumă de 2500 lei.\n\nPe cazul dat au fost întocmite trei procese-verbale în temeiul art. 128 alin. (2) Cod Contravențional, fiind aplicate amenzi în valoare de 3000 lei, per persoană.\n\nArmele au fost ridicate și predate pentru păstrare la Inspectoratul de Poliție Dubăsari.\n\nInspectoratul pentru Protecția Mediului atenționează, că raziile nocturne în vederea contracarării și depistării cazurilor de braconaj vor fi intensificate.",
    "metadata": {
      "original_file": "Est-Curier_0158.html"
    }
  },
  {
    "title": "500000 de lei planificați pentru subvenționarea accesului persoanelor cu dizabilități la cărucioare adaptate nevoilor lor",
    "content": "Centrul de asamblare și reparație (mentenanță) a cărucioarelor din cadrul Asociației Obștești „Societatea Invalizilor din Republica Moldova” va fi inclus în lista beneficiarilor de subvenții în urma modificării articolului 36 din Legea nr. 60/2012 privind incluziunea socială a persoanelor cu dizabilități. Proiectul de lege a fost examinat în cadrul ședinței de Guvern din 28 august 2024.\n\nModificările propuse se încadrează în Strategia privind drepturile persoanelor cu dizabilități (2021-2030), care urmărește asigurarea accesibilității și egalității pentru toți cetățenii și sunt importante în contextul angajamentului Republicii Moldova față de procesul de aderare la Uniunea Europeană și de aliniere la standardele europene, în special în ceea ce privește drepturile persoanelor cu dizabilități.\n\nProiectul de lege are ca scop susținerea măsurilor de incluziune socială, facilitând accesul persoanelor cu dizabilități la cărucioare adaptate nevoilor lor. Centrul de asamblare și reparație menționat se ocupă de asamblarea, mentenanța și distribuirea anuală a aproximativ 1000 de scaune cu rotile pe întreg teritoriul Republicii Moldova. De asemenea, Centrul oferă servicii de reparație în caz de defecțiuni, asigurând astfel continuitatea și calitatea sprijinului acordat persoanelor cu dizabilități.\n\nModificările urmează să intre în vigoare la 1 ianuarie 2025. Fondurile necesare pentru implementarea acestor măsuri, estimate la 500 000 de lei anual, au fost deja planificate în Cadrul bugetar pe termen mediu (CBTM) pentru anii 2025-2027.",
    "metadata": {
      "original_file": "Est-Curier_0508.html"
    }
  },
  {
    "title": "ANRE a decis, consilierii nu se încumetă să voteze",
    "content": "Agenția Națională pentru Reglementare în Energetică a aprobat marți, 15.08.2023, în cadrul ședinței publice proiectele de hotărâre ce presupun majorarea tarifelor la serviciul public de alimentare cu apă și canalizare: \n\n Pentru Î.M. „ComunService” Criuleni au fost aprobate următoarele tarife: 20,36 lei/m³- pentru serviciul public de alimentare cu apă și 16,71 lei/m³ – pentru serviciul public de canalizare, comparativ cu 13,70 lei/m³ și 13,70 lei/m³. Pentru a intra în vigoare tarifele aprobate este nevoie și de consimțământul consilierilor locali. Fiind an electoral, examinarea chestiunii, ce ar putea deranja alegătorii, este amânată de la o ședință la alta și nu e exclus să fie pasată consilierilor mandatați după 5 noiembrie 2023.\n\nÎntre timp orășenii bat alarma și reclamă calitatea serviciului de aprovizionare cu apă. Avariile la apeduct sunt tot mai dese, sistările la fel. Olga Ohințeva, șefa IM „ComunService” , declară că nu poate face schimbări radicale pentru că în cinci luni de zile, datorită diminuării tarifelor pentru agenții economici cu 50 lei pe metru cub, întreprinderea a pierdut mai bine de jumătate de milion de lei și riscă să intre în faliment total. Plus că rețeaua de apeduct e învechită, iar modernizările făcute recent nu ameliorează starea liniei centrale, care, pe lângă faptul că are un grad mare de uzură, mai este încă și din azbest.\n\nSemnala, când se afla în funcție, despre starea precară a apeductului, și fostul șef al IM „ComunService”, Ghenadie Panfili , care cerea majorarea graduală a tarifului la apă și canalizare. Acum, din calitatea de consilier orășenesc, a criticat în repetate rânduri modul de gestionare a întreprinderii, dar nu a venit cu vreun proiect de decizie prin care să ceară majorarea tarifelor. \n\n – Toți înțelegem că întreprinderea nu e în cea mai bună stare financiară, dar nu putem interveni acum. Greșeala a fost făcută în 2022 când s-a micșorat prețul de trei ori pentru persoanele juridice. Gafă mare a fost făcută și în acest an, că nu s-a mers la ANRE cu un tarif diferențiat. Art. 35 din Legea 303 nu ne permite acum să diferențiem tariful. Următoarea stabilire a prețului va fi făcută în 2024, în baza calculelor prezentate pentru 2023. Dacă consilierii micșorează tariful, diferența trebuie achitată din bugetul local. Tariful aprobat de ANRE trebuia votat de consilieri până la 14 septembrie 2023. În cazul când consilieri nu-l votează pe parcursul a 60 de zile de la aprobare – intră în vigoare automat.\n\nConsiliera Angela Ciocan , spune: „Chestiunile ce țin de activitatea „Comunservice” au fost mereu în vizorul consilierilor, doar că deseori veneau modificări la proiectele de decizii, chiar în ajun de ședințe, și nu reușeam să întrăm în esența lor. Așa și cu tariful la apă, a fost un proiect de decizie, apoi au venit cu schimbări… ”\n\nȘefa IM „ComunService”, Olga Ohințeva , propune de data aceasta să fie majorat tariful pentru persoanele juridice, că majoritatea din ei consumă puțin, iar cei care folosesc volume mai mari de apă sunt instituții bugetare și au acoperire financiară.\n\nConsilierul Dumitru Supceanu consideră că ”Revenirea la tariful de 72 lei pentru persoanele juridice ar fi benefică, căci ar scuti cetățenii simpli de cheltuieli în plus, asigurându-le un tarif de 13,5 lei m.c de apă. Urmează să se întrunească comisia funciară și să avizeze proiectul de decizie, că noi, comisia financiară am dat aviz pozitiv. ”\n\nJoi, 21 septembrie 2023 urmau să se întrunească din nou consilierii locali și să continue ședința începută luni, 18 septembrie, dar nu au reușit, și urmează să-și onoreze obligațiunile într-o ședință extraordinară.\n\nPe canalul nostru de Telegram Est-Curier , vă oferim atât imagini relevante, cât și știri de actualitate din raioanele Criuleni-Dubăsari și din întreaga țară. Devino corespondent Est-Curier! În cazul în care ai imagini care ar putea deveni subiecte de știri, te încurajăm să ni le trimiți pe Viber sau Telegram la numărul 069789896.",
    "metadata": {
      "original_file": "Est-Curier_0271.html"
    }
  },
  {
    "title": "Criuleneanca care înoată alături de rechinul balenă",
    "content": "Periodic, spre adâncul Mării Caraibilor se îndreaptă o domnișoară suavă, ce atrage după sine alte persoane. Se plimbă printre stolurile de pești, admiră flora subacvatică. Nu, nu e o fantomă. E criuleneanca noastră, Xenia Brăguță, care a descoperit o nouă lume și îi ajută și pe alții să exploreze abisul mării.\n\nMezina din familia Brăguță de mică s-a distins prin creativitate și non-conformism. E o fire artistică, dar și aventuroasă. Mereu a avut un interes aparte pentru natură și călătorii. Mulți i-au admirat picturile, lucrările grafice, designul vestimentar și ingeniozitatea, dar puțini se așteptau ca ea să devină una dintre puținele femei – călăuză în activități acvatice. Xenia Brăguță, absolventă a Academiei de Muzică, Teatru și Arte Plastice, este un exemplu potrivit pentru a dovedi că pasiunile şi job-urile nu au un gen anumit. Toți le pot practica dacă posedă calitățile, voința și pregătirea necesare.\n\nA activat la Centrul de Tineret „UNIT” în calitate de voluntară și organizatoare, \n\n inițiind multe activități pentru copii şi tineri.\n\nDin 2017, viața și activitatea ei au luat o mare întorsătură – a plecat să descopere un alt mod de viață, un nou continent. Călătorind, a ajuns în Mexic, și a simțit că acolo își poate valorifica mai bine potențialul. A decis să\n\nînceapă o nouă etapă. În prezent activează la Ocean Tours în Marea Caraibelor. Turişti din toată lumea sunt ghidați de Xenia în diferite activități acvatice, locuri unde se poate de cunoscut mai aproape și admirat fauna mării, de înotat împreună cu cel mai mare peşte din lume, rechinul balenă, care poate să ajungă la 14 metri lungime. De trei ani Xenia a devenit expertă și în diving. Coboară până la 30 metri adâncime sub apă. Deşi e o activitate ce necesită curaj, ea zice că se încarcă cu adrenalină, pentru că are o atracție sporită pentru surprize și noi descoperiri.\n\nRevista americană DIVER scria, în 2015, cu referire la Asociația Profesională a Instructorilor de Scufundări (PADI) cu filiale în multe ţări ale lumii, că există peste 25.000 de femei membre în cluburile de diving de nivelul Divemaster. Re- alitatea este că mai puțin de 20% dintre profesioniștii PADI sunt femei. Doar 13% dintre instructorii master PADI sunt femei. Potrivit analistului Senior Business Sue Porter, statisticile și procentele au rămas stabile în ultimii trei ani.\n\nÎntrebată dacă nu i-a fost frică să coboare în adâncul oceanului Xenia zice:\n\n”Fricile se nasc în minte, sunt bariere psihologice, ce ne limitează dezvoltarea și acțiunile. Frica de adâncime e caracteristică pentru unii oameni. Dar dacă ești conștient de aceasta și cu ajutorul instructorilor, în timp, o poți \n\n depăși. La mine a fost mult mai simplu. Am coborât din prima și m-am îndrăgostit pentru totdeauna. Acolo, jos, e o lume nemărginită, plină de mister și liniște, departe de zgomotele vieții cotidiene. Mereu am fost îndrăgostită de mare și apă. Toate vacanțele mele de vară le-am petrecut pe malul Nistrului. Acum greu îmi imaginez cum ar fi fost copilăria mea fără Nistru, cum ar fi viața fără mare.”\n\nCât privește adaptarea la un nou mod de viață, integrarea într-o nouă cultură, zice că nu e simplu, dar e un proces interesant. Contează cât de motivat și de deschis ești pentru ceva nou. Nimeni nu-și cunoaște li mitele pentru acumularea noilor deprinderi și cunoștințe.\n\n”De exemplu, am descoperit că sunt în stare să învăț o limbă nouă în câteva luni, ceea ce m-a surprins – povestește Xenia Brăguță.- Dar oamenii peste tot sunt oameni, chiar daca vorbim acum diferite limbi și trăim în diferite părţi ale pământului, toți avem aceleași rădăcini.”\n\nDin acest considerent criuleneanca se străduie să dăruiască cât mai multe emoții pozitive persoanelor ce i le scoate în cale destinul.\n\nModestă de felul ei, Xenia nu obișnuiește să vorbească despre greutățile pe care le-a depășit pentru a deveni apreciată într-un domeniu care presupune și efort fizic, dar și rezistență emotivă, domeniu unde femeile se afirmă mai greu și din cauza misoginismului.\n\nUnii turiști, când o văd prima dată, o privesc cu suspiciune, preferând un ghid bărbat, dar după primele discuții își schimbă radical atitudinea și o urmează cu încredere, apreciindu-i profesionalismul și responsabilitatea.\n\nPersoanele care au plonjat cu ea în lumea subacvatică o apreciază și pentru calitățile umane. Am spicuit câteva impresii, pe care le-am tradus în română:\n\nDavid:”Experiență fantastică să înoți cu rechinii balene! Xenia și restul echipei sunt fabuloase! A fost și ziua mea și ne-au ajutat să o sărbătorim cu un tort la sfârșitul călătoriei. De asemenea, aș dori să vă spun un mare mulțumesc pentru că mi-ați returnat tricoul. L-am lăsat pe barcă, dar a fost returnatăla recepția hotelului, câteva zile mai târziu.”\n\nDiane Hinchsliff: ”Am făcut snorkelling-ul la Akumal și turneul de cenote. Ghidul nostru a fost Xenia. Ea a fost \n\n pur și simplu uimitoare! Nu sunt o înotătoare puternică, dar s-a asigurat că sunt bine în cenot și în ocean. S-a asigurat ca ziua mea să fie uimitoare și am ajuns să văd țestoase. A fost un vis devenit realitate! Cea mai bună zi pe care am avut-o într-un turneu! Și a fost pentru că ea a făcut-o așa.”\n\nOrganizând sejurul miilor de turiști din toate colțurile lumii, Xenia a preferat în acest an să petreacă concediul pe malul Nistrului, la Criuleni. Printre primele lucruri pe care le-a făcut ajunsă la baștină, a adunat o pungă cu deșeuri electrice și electronice și a dus-o la punctul de colectare pentru că îi pasă de mediul ambiant și cunoaște cine suferă mai mult din cauza poluării acestuia. Undeva departe, în Riviera Maiașilor o așteaptă păsările flamingo și stoluri de pești și viețuitoare marine care nu se tem să pozeze și să-și vadă de viața lor având-o în preajmă.\n\nPentru meditație: Ziua profesională a femeilor diver, bunăoară, în lume, a fost oficiată prima dată în 2018, pe 21 iulie. În acest an a fost serbată a patra oară. În Moldova activitățile acvatice mai țin de domeniul excentricului. Conform serviciului de presă al Inspectoratului General pentru Situații de Urgenta, in RM mai multe doamne au făcut instruiri, dar nici una nu s-a implicat deocamdată în activități operaționale de scafandru.\n\nDe altfel prima femeie care a îmbrăcat scafandru și a plonjat în adâncimi a fost californianca Dotti Fraizer, fondatoarea primul club de diving ”Fetele viitorului” în 1954. Către 2019, mai puțin de 1 % din diveri în armata \n\n SUA erau femei.\n\nArticol elaborat în cadrul proiectului Consolidarea Presei Independente și a Educației Mediatice în Moldova derulat de ERIM, cu suportul financiar al Biroului pentru Democraţie, Drepturile Omului şi Muncă al Departamentului de Stat american. Opiniile exprimate în această publicație nu reflectă neapărat poziția ERIM.",
    "metadata": {
      "original_file": "Est-Curier_0334.html"
    }
  },
  {
    "title": "Cu cât am devenit mai bogați de la declararea Independenței",
    "content": "La a 33 aniversare de la Declararea Independenței Republicii Moldova, Republica Moldova, Veaceslav Ioniță, expert în politici economice la Institutul pentru Dezvoltare și Inițiative Sociale (IDIS) „Viitorul”, explică de ce nu suntem încă un stat prosper, chiar dacă produsul intern brut (PIB) a crescut din 1993 până în prezent de 150 ori și veniturile cetățenilor sau dublat față de 1991.\n\n„ Când am devenit independenți, bunăstarea cetățenilor moldoveni deja degrada rapid. S-a accelerat în 1991 și a ținut până în 1993. În acești trei ani, veniturile reale ale oamenilor au scăzut de 5 ori. Către 2008 s-a ajuns la nivelul anului 1991, iar astăzi veniturile moldovenilor sunt de două ori mai mari față de 1991, chiar mari mari decât în 1983, când a fost cel mai ridicat venit din perioada URSS. Totuși, în ultimii trei ani veniturile moldovenilor au stat pe loc, practic nu au crescut. Inflația, din cauza crizelor, a fost enorm de mare” – spunea expertul în cadrul ediției săptămânale „Analize economice cu Veaceslav Ioniță” .\n\n„Î n perioada obținerii independenței, producția industrială a Republicii Moldova era deja în scădere. A scăzut continuu până în 1999. În perioada 2020-2024 industria Republicii Moldova a stagnat. Ritmul de creștere este unul destul de slab ”. Se dezvoltă anevoios și agricultura: „La noi producția agricolă, începând cu anul 1988, a început să scadă, când a început să fie practicată de către sectorul individual, care era mai mult una de supraviețuire, nu de dezvoltare. Agricultura noastră se dezvoltă anevoios” , constată economistul.\n\nO cauză a acestei stări de lucruri în viziunea lui Veaceslav Ioniță ar fi și faptul că suntem „ țara cu cea mai mare prăbușire a numărului populației din toată Europa”. De la 4,34 de milioane de locuitori (mln/locuitori), dintre care 3,60 mln pe malul drept al râului Nistru în 1991 am ajuns în 2024 la 2,72 mln/locuitori în țară, dintre care 2,42 mln pe malul drept al Nistrului.\n\n„În acești 33 de ani a plecat peste hotare un milion și jumătate de moldoveni, au câștigat bani, i-au trimis acasă, investind în avuții imobiliare”. Astfel că am pierdut locuri de muncă, dar cetățenii au case mai luxoase și mai multe mașini.\n\nBunăoară în 1970 erau 15,4 mii de unități sau 5 autoturisme la 1000 de locuitori. În 1980 – 90 de mii de unități sau 27 de autoturisme la 1000 de locuitori; 1991 – 155 de mii de unități sau 43 de autoturisme la 1000 de locuitori; 2000 – 238 de mii de unități sau 71 de autoturisme la 1000 de locuitori; 2010 – 404 mii de unități sau 137 de autoturisme la 1000 de locuitori; 2020 – 678 de mii de unități sau 256 de autoturisme la 1000 de locuitori; 2024, estimativ – 825 de mii de unități sau 344 de autoturisme la 1000 de locuitori.\n\nPotrivit expertului, în 1991, în Republica Moldova erau 1,5 milioane de salariați și 582 de mii de pensionari; în 1995 a scăzut la 1,2 milioane de salariați și la 566 de mii de pensionari. În 2000 s-a ajuns la 697 de mii de salariați și la 518 mii de salariați. În 2005 erau 660 de mii de salariați și 452 de mii de pensionari; 2010 – 598 de mii de salariați și 461 de mii de pensionari: 2015 – 601 mii de salariați și 519 mii de pensionari; 2020 – 602 mii de salariați și 524 de mii de pensionari; 2024, prognozat – 625 de mii de salariați și 530 de mii de pensionari.\n\nPotrivit analistului economic, în 1991 pe ambele maluri ale râului Nistru salariile medii lunare erau de 434 de ruble. În 1995: 143 de lei pe malul drept și 141 de lei pentru malul stâng. În 2000: 408 lei pentru malul drept și 398 de lei-malul stâng; 2005: 1319 lei-malul drept, 1575 de lei-malul stâng; 2010: 2972 lei-malul drept, 3377 de lei-malul stâng; 2015: 4538 de lei-malul drept, 6455 de lei-malul stâng; 2020: 7943 de lei-malul drept, 5226 de lei-malul stâng; 2024, estimativ: 14200 lei-malul drept, 7050 lei-malul stâng.\n\n„În ultimii patru ani, Republica Moldova a trecut prin trei crize. Nu a mai fost niciodată în istoria țării așa ceva. Republica Moldova s-a pomenit stat independent într-o criză profundă, care a început mult mai devreme de anul 1991. Noi suntem săraci nu că am devenit independenți, dar am devenit independenți deoarece s-a prăbușit sistemul economic sovietic care a ajuns într-o sărăcie extremă ”, zice expertul V. Ioniță.",
    "metadata": {
      "original_file": "Est-Curier_0226.html"
    }
  },
  {
    "title": "Nu rataţi deschiderea Festivalului!",
    "content": "Despre cele mai remarcabile momente, pe care criulenenii ar fi bine să nu le rateze, discutăm cu – Valentina Bobeico, şefă a Secţiei cultură şi turism Criuleni şi directoarea festivalului.\n\n– Stimată Valentina Bobeico, care, în opinia Dvs, sunt momentele, pe care ar fi păcat să le rateze criulenenii şi locuitorii altor localităţi din programul evenimentului cultural din august?\n\n– În general, mi-aş dori ca spectatorii să ne fie alături la toate etapele, dar în special aş recomanda seara de deschidere a Festivalului, din 24 august, zi în care vor fi concentrate cele mai importante valori: meşteşugăritul, costumul naţional nu numai al nostru, dar şi al oaspeţilor care reprezintă alte popoare. Aici vor putea vedea cartea de vizită a fiecărui colectiv participant, care va ieşi cu un program scurt în scenă. Aici şi noi, gazdele, ne vom prezenta cartea noastră de vizită. Deci, începând cu ora 16.00, vă aşteptăm pe toţi pe piaţa Ştefan-cel-Mare din Criuleni. Seara va începe cu un târg mare de artizanat, urmat de parada portului popular, inaugurarea festivalului. Vom avea şi aleea agenţilor economic, care vor face vânzări. Între 20.00 şi 23.00 va avea loc spectacolul muzical – coregrafic „Cununa prieteniei”.\n\n– Programul anunţă că în zilele de 25 şi 26 august, colectivele de peste hotare vor prezenta concerte prin satele raionului. În ce sate vor avea loc aceste concerte?\n\n– Cele două zile sunt ajunul Zilei Independenţie şi fiecare primărie a planificat anumite activităţi, care se vor intercala cu activităţile festivalului.\n\nDeci, şi-au exprimat dorinţa de a găzdui concerte, în seara de 25 august, primăriile Drăsliceni, Slobozia Duşca, Hruşova, Corjova, Zăicana, Hârtopul Mare, Răculeşti, Cruglic.\n\nDuminică, 26 august, oaspeţii festivalului vor poposi la Cimişeni, Bălţata, Jevreni, Măgdăceşti, Işnovăţ, Măşcăuţi, Criuleni, Bălăbăneşti. Începând cu ora 19.00, locuitorii acestor sate, în cele două zile, pot merge la căminele culturale, unde vor savura din folclorul altor popoare, dar paralel se vor putea bucura şi de colectivele locale, care vor forma o simbioză şi vor oferi o seară plăcută sătenilor. Doar locuitorii satelor Boşcana şi Dubăsarii Vechi vor putea contempla mai multe colective artistice de peste hotare, pentru că ei au planificat festivalurile tradiţionale locale ”Prăjiţel Moldovenesc” pe 25 august şi „Pătlăgica-2018” pe 26 august, şi între orele 11.00 şi 14.00 toate colectivele din străinătate vor evolua în cadrul acestor manifestări.\n\n– Toate colectivele, cu excepţia celui din Breansk, Rusia, „Krasnaia gorka”, vor veni la Criuleni pentru prima dată. Colectivele care vor evolua în acest an, nu au mai fost la noi niciodată. Ţara sau regiunea e aceeaşi, dar colectivele sunt altele. Doar folclorul azer ne va fi prezentat nu de un colectiv venit din Azerbaidjan, ci de membrii diasporei azere, care vor veni la festival de la Chişinău. Deci, vom avea colective din România, Vaslui şi Orăştie, Estonia, Italia, Lituania, Rusia, Belarus, iar un grup de studenţi, care-şi fac studiile la Chişinău, vor prezenta folclorul congolez. În concertul de deschidere şi în cel de gală, din 27 august, vor evolua şi cele mai bune colective din r. Criuleni. În data de 24 vom avea şi oaspeţi de la Donduşeni şi Edineţ, colective folclorice locale.\n\n– Cine este autorul trofeului festivalului în acest an?\n\n– Şi în acest an, ca întotdeauna, trofeul festivalului va fi confecţionat de meşterul popular din Bălţata, cioplitorul în lemn Victor Pelin. Ele nu sunt încă gata, avem doar schiţa trofeului, care reflectă coloritul naţional, simbolul festivalului, denumirea festivalului. Meşterul va confecţiona 20 de trofee, pentru care în bugetul activităţii sunt preconizate 6 mii de lei. Cu ele vor merge acasă colectivele participante şi delegaţiile oficiale. Vă aşteptăm cu drag să ne fiţi alături şi să vă bucuraţi de cultură, tradiţie, folclor.",
    "metadata": {
      "original_file": "Est-Curier_0363.html"
    }
  },
  {
    "title": "Actualizat// De ce au fost tăiaţi stejari din pădurea dintre Ohrincea şi Cruglic? (foto)",
    "content": "Un cititor ne-a trimis la redacţie foto cu imagini surprinse în pădurea situată între satele Ohrincea şi Cruglic şi un mesaj în care suntem informaţi despre tăieri de copaci, în special stejari de vârstă mare.\n\nSursa care a rugat să-i păstrăm anonimatul, spune că şi un an în urmă aici se făceau tăieri, dar că a crezut că s-au oprit, însă tăierile au continuat şi în acest an: “Când am văzut că pădurea dispare, izvoraşul nu se vede din crengi tăiate, avem o durere în suflet! Unde o să se odihnească copiii noştri? Sperăm să sădească înapoi, dar de acum se vede satul din mijlocul pădurii! Nu cred că asta se numeşte “deleancă”, aşa cum se spune!”\n\nIon Urbanovici, pădurar în Ocolul Silvic Criuleni, contactat telefonic, ne-a spus că pentru a defrişa arborii de pe acel sector a avut dispoziţia şi planificarea “Moldsilva”, şi că deja defrişările s-au terminat. “Nu o facem din capul nostru! Erau stejari bătrâni, unii şi de 120 de ani, pe care i-am tăiat, erau putrezi la mijloc. Intr-un parchet am ridicat 119 cuburi, şi în alt parchet – 75 de cuburi de lemn, doar specia stejar. Este şi stejar tânăr, or, noi nu putem tăia până nu avem în urmă”.\n\nUrbanovici a mai precizat, că lemnul ridicat a fost vândut cetăţenilor pentru de foc.\n\nInginerul silvic şef, Serghei Movileanu, Gospodăria Silvică Chişinău, a spus că a verificat informaţia şi fotografiile prezentate şi a spus că ele corespund cu sectorul în care tăierile au fost autorizate şi efectuate în trimestrul 4 al anului trecut. Fincţionarul ne-a mai promis, de altfel, că ne va prezenta informaţia despre unde au fost autorizate tăierile pentru anul curent deja, 2022, aşa că cetăţenii vor putea monitoriza.",
    "metadata": {
      "original_file": "Est-Curier_0174.html"
    }
  },
  {
    "title": "Bacul ”Molovata” și-a sistat temporar activitatea",
    "content": "Intensificarea vântului nord-vestic în rafale de până la 15-20 m/s a condiționat întreruperea temporară a activității postul vamal de tip debarcader „Molovata” .\n\nPotrivit Serviciului Vamal, în aceste condiții, călătorii sunt îndemnați să opteze pentru postul vamal intern de control „Criuleni 18”, aflat la circa 32 km distanță.\n\nMeteorologii au emis pentru astăzi Cod galben de intensificări ale vântului, valabil pe întreg teritoriul țării până la ora 21.00.",
    "metadata": {
      "original_file": "Est-Curier_0461.html"
    }
  },
  {
    "title": "Diplome și flori pentru custozii cărții",
    "content": "Cu prilejul Zilei Bibliotecarului și a Dreptului de Autor, la Criuleni, a avut loc omagierea oamenilor care au îmbrățișat această profesie și care își desfășoară activitatea în bilbiotecile publice sătești.\n\nSunt puțini, câte unul sau doi în localitate, care își petrec timpul printre cărțile bibliotecilor școlare sau celor sătești, comunale, orășănești. De regulă cu un salariu retezat de-un sfert sau chiar o jumătate, continuă să-și urmeze chemarea sufletului și să se consoleze că menirea lor este să ajute utilizatorii fondurilor de carte să o aleagă pe cea mai potrivită, care i-ar da cititorului o altă perspectivă asupra destinului său, i-ar ghida pașii și i-ar lumina viitorul. \n\n „Nu mă tem să spun că dumneavoastră, bibliotecarii, sunteți păstrătorii istoriei și a culturii în satele noastre. Nu sunteți doar custozii cărții. Dar custozii culturii noastre la sate. Anume cultura materială scrisă este pe seama dumneavoastră. Eu nu știu dacă dumneavoastră, până la urmă, vă pătrundeți de rolul și importanța pe care o aveți în localitate. Chiar dacă uneori salariile nu sunt atât de mari, chiar dacă nu sunteți apreciați la justa valoare, totuși viitorul bibliotecii este unul mare. Biblioteca a devenit un centru de informare pentru locuitori, dar ea trebuie să devină un adevărat centru de cunoaștere. Cunoașterea este profundă, cunoașterea zidește mintea, sufletul omului” – spunea Elena Frumosu, șefa secției cultură și turism Criuleni, felicitând angajații din domeniu. Elena Frumosu i-a îndemnat pe actualii bibliotecari să se gândească la cine îi va înlocui mâine, cine le va prelua activitatea profesională…\n\nPentru rezultatele anului 2023, secția cultură a Consiliului Raional Criuleni a acordat diplome de gratitudine pentru rezultate frumoase în activitatea profesională, implementarea serviciilor atractive bazate pe lectură, cultivarea dragostei de carte și cu prilejul Zilei Bibliotecarului, următoarelor bibliotecare: \n\n Maria Burduja (BP Mașcăuți), Tatiana Golban (BP Răculești), Natalia Cristea (BP Zăicana), Cornelia Catărău (BP Hârtopul Mare), Diana Odobescu (BP Ohrincea), Tamara Lucașenco (BP Pașcani), Adelina Don și Viorica Șapavalov (BP Criuleni).\n\nCâteva prezentări ale activității bibliotecilor, care au fost apreciate în cadrul Galei Culturii 2023, au scos la iveală multitudinea de activități pe care le desfășoară astăzi bibliotecile publice, devenite centre de informare comunitară. „Până în evul mediu, bibliotecarii organizau și conservau bibliotecile. În epoca Renașterii, deschideau biblioteci universitare, fiind cei mai erudiți oameni ai timpului. La începutul sec. XIX apar primii bibliotecari cu diplome profesionale. În sec. XX bibliotecarul se află în slujba comunității, având roluri multiple, iar biblioteca a devenit un spațiu, inclusiv virtual, de studiu, delectare, socializare” – descria evoluția bibliotecii și a bibliotecarilor gazda evenimentului, Viorica Șapavalov, șefa bibliotecii publice orășenești „T. Isac” din Criuleni.\n\nAstăzi, pe lângă menirea principală, de a împrumuta cărți, reviste, ziare utilizatorilor, bibliotecile sunt și centre de comunicare online dintre părinți și copii aflați peste hotare, sunt ateliere de diferite meșteșuguri, sedii de cluburi pe interese, centre de educare electorală, mediatică și civică a cetățenilor, locul unde tinerii și copiii învață profesiile viitorului (programare și codare, grafică computerizată sau robotică și design). Bibliotecile și bibliotecarii sunt inima și sufletul proiectelor locale, care, în colaborare cu primăriile, aduc turiști în localitate și promovează frumos oamenii locului la evenimente de anvergură. Locul unde scriitorii se întâlnesc cu cititorii tot bibliotecile sunt, și tot acolo tinerii își testează capacitățile de oratori, declamatori, de tineri actori sau cântăreți.\n\nDatorită proiectelor „Novateca”, astăzi bibliotecile sunt mai bine dotate din punct de vedere tehnic. Pentru că necesitățile unei biblioteci sunt mereu la coada listei bugetelor locale, unica soluție pentru progresul lor sunt, deocamdată, finanțările de la diferiți donatori, parteneriatele locale, naționale și transfrontaliere. Și, vorba unicului bărbat bibliotecar din raion, Alexandru Rusu de la Izbiște, reacția copiilor la rezultatul muncii lor comune și visele nerealizate – o formă de a planifica viitoarele activități, mai sunt motivele pentru care bibliotecarul, zilnic, rotește cheia în broască și deschide ușa templului cărții, pentru că în fiecare zi un om intră în el și poate e șansa acestuia să i se schimbe viața spre bine.",
    "metadata": {
      "original_file": "Est-Curier_0031.html"
    }
  },
  {
    "title": "Ion Urbanovici - gospodarul Măsărăului, continuatorul dinastiei de pădurari",
    "content": "Și-a dedicat viața și activitatea integral silviculturii și ocrotirii pădurilor, face parte dintr-o dinastie onorabilă de bărbați a cărui neam poartă cu sfințenie din tată-n fiu doar două nume: Ion și Chiril.\n\nStrăbunelul s-a numit Chiril, bunelul a fost Ion, tatăl a purtat numele de Chiril, el este Ion, iar fiul său, continuatorul neamului, se numește la fel – Chiril. Este descendentul unui neam care ani la rând, din tată-n fiu sunt pădurari: bunelul a fost pădurar, tatăl a fost pădurar renumit, el continuă cauza dinastiei Urbanovici .\n\nVorbim astăzi cu Ion Urbanovici (Ivan Chirilovici, cum îi spunem noi, consătenii), pădurar în ocolul silvic Criuleni, cantonul Nr. 7, pădurea Măsărău, Izbiște, ajuns la o vârstă onorabilă de 60 de ani, dintre care 39 de ani i-a dedicat silviculturii! \n\n Născut la 8 aprilie 1962 în familia lui Chiril și Nina Urbanovici, după absolvirea școlii din sat, a pășit pe urmele tatălui, mergând să învețe la Colegiul de Silvicultură din Camenca (1983-1986), fiind hotărât să continuie dinastia de pădurari din trei generații. Mai mult decât atât, și tatăl său, Chiril, fost pădurar vreme de peste 40 de ani, decorat în 1995 cu Ordinul „Gloria muncii” pentru merite deosebite în dezvoltarea gospodăriei silvice, provenea dintr-o familie cu trei feciori și toți trei au fost pădurari: Andrei a fost pădurar la Trebujeni, Vladimir – pădurar la Slobozia-Dușca. Toți trei frați au avut feciori și fete. Și toți feciorii fără excepții au fost pădurari!\n\nLa cantonul din pădure, am mers pentru a afla unele secrete ale profesiei de silvicultor, farmecul și greutățile acestei meserii.\n\n– Când ați început activitatea de pădurar? \n\n – Cariera în silvicultură am început-o în anul 1983, ca pădurar. Ulterior din 1985 până în 1990 am activat ca maistru, apoi din 1990 iarăși pădurar și din anul 2000 până în prezent sunt pădurar la Izbiște, cantonul Nr 7, pădurea Măsărău, toponimul local. Acum în gestiune am 400 de ha, am avut și mai multe, dar o parte din pădure a fost transferată în alt canton. E un canton deosebit de frumos și plin de istorie.\n\n– Nu v-ați dorit o altă profesie? \n\n – Exclus! Îți dai seama că venind dintr-un neam de pădurari la altceva nici nu am visat! Am luat această profesie ca pe un destin și o stimă față de bărbații neamului meu! Altceva nu mi-ar fi plăcut să fac.\n\n– Cum decurge o zi de pădurar? \n\n – Fiecare zi e asemănătoare și totodată fiecare zi e originală în felul său. Zorii zilei îi întâmpin deja făcând o tură prin pădure inspectând sectoarele și drumurile de acces pentru a vedea de nu sunt urme proaspete, „vizitatori” nepoftiți, stricăciuni etc. Un pădurar iscusit poate citi urmele și a le descifra de au fost de om sau vietate. Îmi place să citesc urme.\n\n– Ce obigații de serviciu are un pădurar? \n\n – În primul rând este paza pădurii. Apoi strânsul semințelor, plantarea, activități sanitare și de revigorare a pădurii. La canton în ultima perioadă plantăm doar stejari. În total am plantat 29 de ha de stejar, dintre care 11 ha sunt deja cu rezultate vizibile – niște puieți de stejar de toată frumusețea, scoși din nevoi deja, cum zicem noi, care la sigur se vor dezvolta într-un crâng frumos.\n\n– Care sunt problemele silviculturii de azi? \n\n – Dacă e să vorbim de cele umane, este în primul rând lipsa forței de muncă. Mai ales în ultima perioadă. Dacă mai înainte mai puteai găsi oameni la diferite lucrări de plantare, igienizare, apoi acuma din ce în ce \n\n mai greu. Cauza ține probabil și de demografie, migrație… dar cel mai mult e vorba de reticența la munca fizică și condițiile de lucru în pădure. Așa că multe activități sunt nevoit să le fac de unul singur. Îmi place, dar la anii mei deja mai greu mi se dau urcușurile bruște în pădure… Alte probleme țin deja de factorul natural. Mă refer aici la secetele din ultimii ani. Mulți copaci se usucă din cauza lipsei de precipitații. Desigur, seceta afectează și regenerarea pădurii, noile plantații planificate. Uneori plantăm puieți de stejar ani la rând pe același sector, pentru a avea rezultate. Noroc de anul trecut că au fost precipitații suficiente, căci începeau a se usca deja și stejarii bătrâni, nemaivorbind de puieți…\n\n– Cum e să trăiești la canton, în pădure? S-ar părea că izolat de societate… \n\n – Liniștit…în primul rând foarte liniștit. Foșnetul și sunetele pădurii sunt cel mai bun terapeut. Și liber! Sentimentul de libertate e mult mai pronunțat în natură. Oamenii sunt mult mai liberi în mijlocul naturii din care s-au desprins…\n\n– Care este cel mai frumos loc din cantonul dumneavoastră? \n\n – Peisagistic este o poiana de lângă iazul cantonului. Acolo pădurea e veche, crescută natural cu specii de copaci de peste 300 de ani, în vale șerpuiește printre pietre un pârăiaș, iar ceva mai la vale este un izvor frumos amenajat de mine și cățiva săteni. Acolo îmi place cel mai mult, dar pădurea e frumoasă toată în orice anotimp.\n\n– Ați avut istorii neobișnuite, peripeții în activitatea de pădurar? \n\n – Desigur, cum fără asta! Mai ales în nopțile în care stau la pândă în parchete. Ultima întâmplare memorabilă a fost că am adus o căruță la canton. Stăpânul ei, venit la furat lemne în toiul nopții, a reușit să fugă călare pe cal. Căruța plină cu lemne, pe unde cu mâinile, pe unde remorcată, am târâit-o la canton. O poți vedea chiar și acuma, o țin ca un soi de monument de avertizare pentru rău-făptași.\n\n– Se zice că„Pădurarii nu se rătăcesc niciodată”. Vi s-a întâmplat vreodată? \n\n – Unde, în pădure? Doamne ferește! Știu fiecare potecă cu ochii închiși. Dar probabil în nici o pădure din Republica Moldova nu te poți rătăci: o oră de mers și ieși la margine. M-am rătăcit odată într-o pădure din \n\n România. Fiind plecat să-mi vizitezi copii ce erau la studii în Abrud, am mers singur la o plimbare într-un masiv de pădure de la poalele munților. Fascinat de frumusețea crângurilor și poienelor, nici nu am observat cum a trecut mai bine de o oră de drumeție. Când să mă întorc înapoi nu găseam poteca, afară se întuneca. După ceva timp de căutări am dat, totuși, de un drum ce m-a dus fix la cantonul pădurarului de acolo. M-a primit ca pe un oaspete la canton, ne-am amuzat un pic împreună de rătăcirea mea, după care m-a scos cu mașina până la civilizație. Iată acolo păduri de rătăcit!..\n\n– Fiind descendentul unui neam de pădurari din tată-n fiu, vă gândiți cumva la un discipol, o transmitere a profesiei urmașilor? Mă refer aici la feciorul care poartă numele bunelului, pădurar renumit. \n\n – Feciorul meu, Chiril, plecat peste hotare, aranjat bine, nu își închipuie cum poate schimba munca de birou pe nopți nedormite de pădurar, alergătură prin pădure, problemele și greutățile din sectorul silviculturii. Și îl înțeleg perfect. Suntem neputincioși în fața vremurilor, și e păcat…Ar fi frumos să fie o continuitate a dinastiei Urbanovici, dinastie de pădurari!",
    "metadata": {
      "original_file": "Est-Curier_0318.html"
    }
  },
  {
    "title": "Protestele ecologiștilor nu au fost luate în considerație, legea lui Vladimir Bolea a fost aprobată de 54 deputați",
    "content": "Proiectul de lege ce prevede dezvoltarea transportului naval pe Nistru și Prut, care a provocat nemulțumirea experților de mediu, a fost aprobat în lectura a doua. Documentul permite amenajarea cheiurilor temporare pe fluviul Nistru și râul Prut în scop navigabil, autorizând și extragerea nisipului și prundișului din râuri. Ținut în sertar un an de zile după revolta ecologiștilor, acesta a obținut undă verde în cadrul ședinței extraordinare din 17 august 2023. Nimeni dintre deputații prezenți nu au avut întrebări sau obiecții asupra proiectului de lege.\n\nProiectul a fost propus în legislativ la 10 mai 2022 de către fostul deputat al Partidului Acțiune și Solidaritate Vladimir Bolea , actualul ministru al Agriculturii.\n\nUn Regulamentul în baza căruia urmează să funcționeze cheiurile temporare deocamdată nu este, dar urmează a fi elaborat și aprobat de către Guvern, în decurs de o lună de la intrarea în vigoare a acestei legi.\n\n„Terenurile din zonele și fâșiile riverane de protecție a apelor râurilor și bazinelor de apă se utilizează în conformitate cu Condițiile de amplasare (desființare) a cheiurilor temporare stabilite într-un regulament aprobat de către Guvern: în calitate de cheiuri temporare, în scop de acostare a navei, îmbarcare și debarcare a persoanelor, încărcare, descărcare, păstrare a încărcăturilor, desfășurarea activităților economice și efectuarea operațiunilor de vămuire; pentru amenajarea edificiilor temporare și efectuarea altor lucrări necesare în cazul iernării neprevăzute a navelor sau a diferitor accidente în care navele sunt implicate” , se spune în proiect.\n\nLegea permite construcția și amenajarea drumurilor în zonele de protecție a apelor râurilor Nistru, Prut și Dunăre, care asigură legătura cu cheiurile temporare, iar fâșia de teren de 30 de metri de la linia apei în interior, la râurile Nistru și Prut, poate fi utilizată în scopurile navigației și asigurării navigației în siguranță . Flora, fauna nu mai contează. Legislatorii au introdus în lege doar prevederea că beneficiarii cheiurilor temporare vor trebui să îngrădească teritoriul acestora și să instaleze sisteme de supraveghere video.\n\nAnul trecut activiștii de mediu, membrii Grupului de lucru 3 Mediul, Schimbările Climatice și Securitatea Energetică al Platformei Naționale din Moldova a Forumului Societății Civile din Parteneriatul Estic a Uniunii Europene și membrii Consiliului Național al ONG-urilor de Mediu au semnat o Declarație și au cerut Guvernului să respingă proiectul respectiv de lege pentru că ”acesta va avea efect negativ asupra râurilor, iar pierderile economice din punerea în aplicare a lui vor depăși semnificativ beneficiile obținute.”\n\nSemnatarii declarației atrăgeau atenția că proiectul prevede scutirea de la păstrarea tăcerii în timpul sezonului de reproducere a peștilor, inclusiv permisiunea de a folosi ambarcațiunile cu motor pe apă în perioada de depunere a icrelor, defrișarea vegetației, extragerea nisipului și a pietrișului și alte activități. Nisipul și pietrișul extras din albiile minore ale râuri prin legea aceasta sunt scoase din sfera de aplicare a Codului subsolului, iar soarta lor ulterioară nu este determinată de lege.\n\n„ Este indicativ faptul că agenții economici care desfășoară lucrări de susținere a șenalului navigabil și de a crea cheiurile temporare sunt scutiți de compensarea daunelor aduse mediului, ce înseamnă că principiul ONU „poluatorul plătește” nu se aplică. În acest context, atragem atenția că în Republica Moldova există o metodologie aprobată, publicată în „Monitorul Oficial” și aplicată pentru evaluarea economică a impactului lucrărilor de așa fel asupra resurselor naturale piscicole. Această practică a existat și în timpul sovietic.\n\nProiectul de lege nu ține cont de schimbările de regim hidrologic care au avut loc în ultimele decenii și de diminuarea continuă a râurilor și vizează de fapt extragerea și vânzarea nisipului și a pietrișului din râuri sub pretextul dezvoltării navigației, care nu poate fi eficientă în aceste condiţii naturale. În plus, după cum reiese din nota de informare, punerea în aplicare a legii necesită investiții bugetare semnificative, o alternativă la care este vânzarea de nisip și prundiș – o activitate coruptă bine cunoscută. Nu este luat în considerație faptul că, din cauza construcției de hidrocentrale pe râuri, scurgerea solidă de nisip și pietriș a fost oprită. Prin urmare, extragerea lor va duce la colmatarea râurilor și la pierderea biodiversității, la pierderea capacității râurilor de a se autopurifica, ce produce ridicarea prețurilor la pregătirea apei pentru băut, și a funcției de recrearea.\n\nAcest proiect de lege nu poate fi îmbunătățit prin căutarea de compromisuri, ci trebuie respins, întrucât se bazează inițial pe presupuneri false cu privire la posibilitatea dezvoltării navigației cu drepturi depline pe Nistru și Prut în condițiile hidrologice actuale ”, se spunea în Declarație.\n\nLa 14 iunie 2022 într-o conferință de presă, președintele Mișcării Ecologiste din Moldova, Alecu Reniță, membru al Grupului de lucru 3, declara că nu este ceva nou. De câteva decenii, cineva încearcă să devină „stăpân” pe Nistru și Prut pentru așa-numita navigație. „ Mie mi se pare cel puțin ridicol să vorbim despre o flotă fluvială în Republica Moldova fără să vedem un concept. Ca să vorbim despre o eventuală flotă fluvială căreia îi trebuie un șenal, să-i asigure o anumită adâncime, noi vrem să vedem cum o să arate această flotă fluvială uriașă pe care și-o dorește nu știu cine. Repet, nu este vorba despre navigație, ci strict despre nisipul, pietrișul și tot ceea ce se numește aluviuni care să fie scoase din albia Nistrului și Prutului și să se vândă la negru .”\n\nAlecu Reniță punea la îndoială credibilitatea argumentului că legea vine să ajute agricultorii să depășească problema transportării cerealelor: ” Nu o să câștige nimic nici fermierii, nici producția agricolă, nici transportul, dar o să câștige trei-patru clanuri care acum fac presiuni uriașe chipurile să lanseze navigația pe aceste două râuri, a căror menire este una singură – să asigure populația cu apă. Rămânem cu speranța că vocea noastră nu va suna în pustiu și va fi auzită în primul rând de către cei de la guvernare ”.\n\nLa 16 august 2023 cunoscutul ecologist Ilia Trombițchi atenționa asupra nocivității și duplicității acestei legi: „Povara luării deciziilor este pusă pe umerii Ministerului Mediului. Adică, dacă legea nu permite, dar dorința este mare, se vor adresa la minister, care nu va putea mereu refuza. De exemplu o bună parte a Nistrului și Prutului face parte din zonele naturale protejate. Va vrea cineva să construiască un chei și va fi legea sau decizia ministerului, că nu se permite, dar se poate. Iar orice chei presupune construcția drumului de acces, tăierea vegetației, distrugerea digurilor… Moldova are deja experiență bogată în acest context – extragerea petrolului din inima lacului Beleu”\n\n54 de deputați au votat la 17 august 2023 pentru construcția cheiurilor în care va ancora flota navală de care Republica Moldova nu dispune. Faptul că flora și fauna acvatică va fi în pericol, iar scăldatul în râurile Prut și Nistru din inofensiv va deveni periculos acum nu mai contează. Vedeți și https://estcurier.md/blestemul-unui-sat-pitoresc-ramane-fara-acces-la-apa-nistrului",
    "metadata": {
      "original_file": "Est-Curier_0123.html"
    }
  },
  {
    "title": "„Mugurașii” de la Cruglic și „Stâncuța” din Dubasarii Vechi merg „la joacă pe toloacă”",
    "content": "Două colective din raionul Criuleni vor merge duminică, 7 mai, la Cricova la cea de a V-a ediție a festivalului-concurs naţional de folclor al copiilor „Hai la joacă pe toloacă!”, să demonstreze tradițiile locale.\n\nConform organizatorilor de la Centrul Național de Conservare și Promovare a Patrimoniului Cultural Imaterial, la eveniment vor participa 12 formații folclorice de copii din raioanele țării, care vor prezenta un program artistic ce va conține folclor pentru copii, caracteristic vetrei etnografice de provenienţă a formaţiilor, şi anume: jocuri de toloacă, invocări, cimilituri, ghicitori, jocuri de cuvinte, păcăleli, glume, numărători ș.a.\n\nScopul evenimentului cultural ce se va desfășura la 7 mai 2023, ora 10:00, pe Aleea Domnitorilor din orașul Cricova, este studierea, valorificarea şi promovarea folclorului copiilor, precum și îmbogăţirea repertoriului acestor formaţii folclorice cu creaţii tradiționale autentice.\n\nApropo, în 2022, copiii de la Cruglic au câștigat Premiul Mare. Conducătoarea colectivului, dna Liuba Cucu, a spus că au mai scuturat traista cu obiceiuri și amintiri din copilărie și la ediția curentă vor mai scoate câteva jocuri uitate.\n\nMaria Cerlat, îndrumătoarea copiilor din ansamblul „Stâncuța”. la fel a zis că au găsit multe perle folclorice din copilăria bunicilor și vor fi bucuroși să le prezinte publicului, chit că la acest festival cei de la Dubăsarii Vechi, fiind un colectiv mai tânăr, merg pentru prima oară.",
    "metadata": {
      "original_file": "Est-Curier_0089.html"
    }
  },
  {
    "title": "Aniversarea festivalului de la Cruglic a găzduit și un debut",
    "content": "Începutul noului an bisericesc este marcat de una dintre cele mai mari sărbători ortodoxe – Nașterea Maicii Domnului. Cu acest prilej parohia satului Cruglic patru ani la rând a desfășurat festivalul ”Maica Luminii în cântări să o slăvim” cu participarea corurilor bisericești din satele învecinate.\n\nEdiția a cincea a acestui festival a fost organizată în incinta Casei de cultură ”Andrei Ciorbă”. Astfel că în scena renovată, împodobită cu icoane și sfeșnice au răsunat pricesne interpretate de corurile bisericești din Izbiște, condus de Galina Albu, din Ustia, dirijat de preoteasa Lilia Vrabie, corul din Cruglic, Aliona Cucu. Profesoara de la Stețcani, dna Veronica Spatari a impresionat prin tembrul și melodicitatea cântării dedicate Sfintei Marii.\n\nÎn acest an Secția cultură și turism Criuleni a decis să se alăture festivalului cu ”Sărbătoarea Mariilor”. Astfel că artiștii de la CRCT Criuleni au ieșit primii în scenă. Maestrul Ștefan Gaz prezentând mai multe melodii interpretate la vioară și instrumente de suflat, iar colectivul ”Basarabia” din Criuleni, condus Valentina Bobeico – cântece mai vechi, inclusiv de petrecere. Membrii colectivelor ”Răzășii” din Mașcăuți, (cond. Alexandra Portărescu). ”Izvoraș” de la Stețcani, cond. Raisa Spataru la fel au venit cu melodii, specifice chefurilor lumești.\n\nGazdele, colectivul ”Mugurași”, condus de Liuba Cucu au avut o ținută și repertoriu ce demascau nu doar experiența celor patru ediții anterioare ale festivalului. \n\n Aprecia inițiativa și preotul Teodor Vrabie, care adresând felicitări cruglicenilor zise: ”Ne bucurăm că nu aveți astâmpăr. dacă v-au luat festivalul pascal, a-ți inventat altul și păstrați, promovați valorile”.\n\nLiuba Cucu, recunoștea că această ediție nu a fost o provocare pentru ea, căci au în spate patru ediții, plus festivalul pascal, alte acțiuni organizate de parohie și știu ce și cum se cântă la asemenea evenimente. \n\n Inițiatorul festivalului, parohul bisericii ”Minunea Arh. Mihail” din Cruglic, preotul Nicolae Ciobanu felicitând participanții amintea: ”Rugăciunea mamei este mereu auzită, iar Fecioara Maria este Maica tuturor și Dumnezeu o ascultă”.\n\nLa această ediție participanții au primit câte două diplome: din partea secției cultură și turism Criuleni pentru participare la prima ediție a ”Sărbătorii Mariilor” și a parohiei Cruglic cu prilejul celei de a V-a ediții a festivalului ”Maica luminii în cântări să o slăvim”. Deși au apreciat diversitatea și străduința artiștilor mai mulți crugliceni și-a exprimat părerea că aceste două acțiuni ar trebui separate. Dați-i Cezarului ce-i al Cezarului. Festivalul a fost moderat de Cătălina Istrati.",
    "metadata": {
      "original_file": "Est-Curier_0066.html"
    }
  },
  {
    "title": "Deconectări de energie electrică în următoarele zile nu se prevăd",
    "content": "ÎCS „Premier Energy Distribution” SA îşi atenționează consumatorii cu privire la tirajarea pe rețelele sociale a unor informații false referitor la întreruperea energiei electrice în zilele de 17 şi 18 decembrie 2024 în intervalul 20:00 – 05:00.\n\nOperatorul sistemului de distribuție a energiei electrice nu planifică să opereze întreruperi în livrarea de energie și nici nu a primit vreo notificare din partea operatorului sistemului de transport cu privire la eventuale limitări de putere, care să afecteze consumatorii.\n\nÎn cazul în care vor apare eventuale modificări sau necesități neprevăzute de a opera intervenții ce ar putea afecta alimentarea cu energie electrică, Î CS „Premier Energy Distribution” SA va informa imediat publicul în mod oficial și transparent prin canalele sale de comunicare obișnuite, astfel încât consumatorii săi să beneficieze de informați direct de la sursă.\n\nDistribuitorul își reiterează angajamentul de a asigura o furnizare continuă și stabilă a energiei electrice și încurajează consumatorii să se informeze din surse oficiale.",
    "metadata": {
      "original_file": "Est-Curier_0436.html"
    }
  },
  {
    "title": "(Video, foto) 10 mii de puieți au ajuns în extravilanul s. Ustia",
    "content": "Activitatea „Un copăcel – o rază de soare”, organizată de către Centrul de Tineret s. Ustia, r. Dubăsari, în colaborare cu APL, are intenția de a transforma trei hectare de pământ din extravilanul localității într-un colț de rai.\n\nVoluntari de toate vârstele, inclusiv angajați de la Grădiniță „Andrieș”, Gimnaziu, Inspectoratul de Poliție Dubăsari, Casa de Cultură s. Ustia, filiala ustiană a Școlii de Arte din s. Cocieri, Biblioteca Publică Ustia Întreprinderea Municipală “USTCOM – PLUS”, Oficiul Medicilor de Familie Ustia, simpli cetățeni, au plantat 10 mii de puieți de frasin, salcâm, stejar, arțar, tei.\n\nAla Roșcovan , directoarea Centrului de Tineret Ustia, spunea: „Astăzi plantăm copăcei ca mâine să respirăm un aer mai curat. Oamenii au fost foarte receptivi la apel și sperăm să reușim să stăm la umbra acestor copăcei.”",
    "metadata": {
      "original_file": "Est-Curier_0135.html"
    }
  },
  {
    "title": "Șapte femei și cinci bărbați au fost apreciați cu titlul „Omul anului 2024” în r. Criuleni",
    "content": "12 cetățeni ai raionului Criuleni, angajați în diferite domenii, au fost declarați „Omul Anului 2024”, în cadrul unei ceremonii festive pe care Consiliul Raional Criuleni a organizat-o la Slobozia-Dușca, într-un local privat, pe data de 27 decembrie 2024.\n\nConform dispoziției nr. 149-AB, din 27.12.2024, semnate de președintele raionului, Alexandru Carțîn, de acordare a titlului respectiv, cei mai merituoși oameni ai raionului, în anul curent, sunt:\n\nDiana Rusu, secretară a Consiliului raional Criuleni, categoria Administrare publică – pentru activitate prodigioasă și ireproșabilă în cadrul autorității publice locale, contribuție proprie la prestarea serviciilor de calitate în raion;\n\nIgor Rotari, primarul s. Jevreni, categoria Administrare publică, pentru munca perseverentă și aport personal la edificarea și amenajarea multiplelor obiective sociale, implementarea proiectelor de durată în dezvoltarea infrastructurii localității;\n\nMihail Sclifos, agronom, categoria „Agricultură”, pentru merite deosebite și obținerea rezultatelor înalte în sectorul agricol, promovarea imaginii raionului la nivel național;\n\nMariana Castraveț, asistenră socială comunitară în com. Hîrtopul Mare, categoria Asistență socială, pentru activitate conștiincioasă în domeniul asistenței sociale a populației, contribuție substanțială în prestarea serviciilor sociale;\n\nLidia Lupașcu, șefa Direcției Educație Criuleni, categoria Educație, pentru management de performanță și aport personal la consolidarea bazei materiale și didactice a domeniului educațional din raion;\n\nMarina Demian, directoare, IMSP „Spitalul raional Criuleni”, categoria Medicină și Sănătate, pentru activitate prodigioasă, responsabilitate și contribuție personală la prestarea serviciilor medicale de calitate populației din raioanele Criuleni și Dubăsari;\n\nDumitru Cara, șef serviciu imagistic, IMSP „Centrul de sănătate Criuleni”, medic imagist radiolog, categoria Medicină și Sănătate, pentru fidelitate profesională, activitate prodigioasă și realizări în domeniul ocrotirii sănătății din raion;\n\nSilvia Ciorbă, directoarea Școlii de Arte din s. Cruglic, categoria Cultură, pentru activitate prodigioasă, în semn de înaltă apreciere a meritelor și competențelor profesionale demonstrate, promovarea artei și consolidarea legăturilor dintre artă și școală;\n\nAlexandra Camenșcic, directoarea Școlii de Sport din r. Criuleni, categoria Sport, pentru succesele obținute, promovarea imaginii raionului la nivel național și internațional;\n\nOlga Simon, șefă a Direcției Finanțe, Consiliul raional Criuleni, la categoria Finanțe și Contabilitate, pentru merite deosebite, profesionalism, muncă sârguincioasă, activitate ireproșabilă și contribuție la optimizarea și eficientizarea serviciului economico-financiar;\n\nMarin Ursu, ofițer superior de sector al Sectorului de poliție nr. 1, Inspectoratului de Poliție Criuleni, categoria Ordine publică, pentru profesionalism și devotament în cadrul organelor afacerilor interne, muncă rezultativă în asigurarea ordinii de drept;\n\nGabriel Șeremet, șef al unității de salvatori și pompieri Criuleni, maior al serviciului intern, categoria Protecție civilă, pentru curaj, onestitate, devotament, profesionalism și disciplină.\n\nÎn aceeași zi, unui număr de trei cetățeni li s-a conferit titlul „Cetățean de Onoare al raionului Criuleni”.\n\nEste vorba de dl Dumitru Simon, economist de profesie, ex-președinte al r. Criuleni (2007-2011), ex-primar al or. Criuleni (2015-2019). A mai deținut, în anii 1995 – 1997, funcția de vicepreşedinte al raionului Criuleni, iar în perioada 2011-2015 a condus Agenția de Ocupare a Forței de Muncă Criuleni. Titlul i-a fost acordat pentru „deosebita contribuție la promovarea imaginii raionului pe plan național”.\n\nCel de-al doilea nominalizat este dl Alexandru Cazacu, fermier din s. Coșernița, care și-a câștigat faima de „primul fermier din Republica Moldova” de după Independență, fiindu-i recunoscute astfel meritele personale, organizaționale și contribuția la promovarea imaginii raionului Criuleni pe plan național. Consiliul Raional îi acordă acest titlu deja a doua oară, prima dată fiindu-i decernat în anul 2013 .\n\nTitlul de Cetățean de Onoare, post-mortem, i s-a acordat și lui dlui Veaceslav Moscalciuc, s. Dubăsarii Vechi, consilier raional și consilier local, funcționar bancar, care a decedat recent, prematur.\n\nLa ceremonia festivă erau așteptate să participe 166 de persoane, fiind invitați inclusiv consilieri raionali, primari, șefi ai serviciilor desconcentrate, chiar și câte o persoană din cadrul Judecătoriei Criuleni și Procuraturii Criuleni. Devizul de cheltuieli a inclus asigurarea ceremoniei cu diplome, suveniruri, flori, sonorizare etc., și masa de recepție, cu valoarea 111 mii lei.",
    "metadata": {
      "original_file": "Est-Curier_0420.html"
    }
  },
  {
    "title": "Emoții de o viață înmănuncheate într-un vernisaj",
    "content": "A adunat într-un mănunchi verile și le-a transformat în ani, iar anilor le-a dat rost și culoare. E vorba de Lidia Cioban din comuna Hîrtopul Mare, raionul Criuleni, care în zi de mare sărbătoare națională, „Ziua Limbii române”, a vernisat la Criuleni „Fantezia Mâinilor Continuă” – o expoziție de lucrări artizanale impresionantă prin diversitatea genurilor: croșetă, broderie, macrame, goblen, cusut cu mărgele.\n\nFiecare exponat are o istorie, dar la bază sunt curiozitatea, dibăcia și perseverența meșteriței, care mai este și cadru didactic. Astfel că pasiunea ei o transmite și discipolilor și chiar dacă fiicele au alte priorități, are eleve care-i sunt recunoscătoare pentru ceea ce le-a arătat și învățat. Una dintre ele, Irina Rozlovan este conducătoarea colectivului ”Dor”, care își exprima la vernisaj admirația și recunoștința pentru distinsa meșteriță.\n\nDe altfel, și membrii filialei raionale a Uniunii Meșterilor Populari din Moldova în persoana președintei acesteia, Natalia Cangea , meșterițelor Olga Guzun, Natalia Tricolici , Zinaida Mazur , au avut vorbe bune pentru omagiată. A fost salutată și felicitată omagiata și de președintele raionului Criuleni, Nicolae Grati , care i-a apreciat răbdarea cu care a creat lucrările vernisate, de șefa Secției Cultură și Turism, Elena Frumosu – pentru dedicația tradițiilor naționale, de colegul, Bujor Țarigradschi – pentru măiestria profesorală. De altfel fiecare dintre cei prezenți a avut cuvinte de încurajare, admirație pentru ceea ce a făcut pe parcursul anilor meșterița, profesoara Lidia Cioban.\n\nA început a croșeta la insistența mamei Domnica, care îi zicea că nu o va putea mărita dacă nu va avea suficiente prosoape cu horboțică. Astfel urmărind croșeta mamei, prindeau contur și ornamentele florale, antropologice pe horboțica Lidiei. Ce-i drept, după cum recunoștea ulterior, acele prosoape nu i-au fost de folos, că nu a făcut o nuntă. Și-a legat destinul de omul drag în perioada când „se făceau nunțile cu ceai” și s-au limitat la înregistrarea civilă, unde în loc de șampanie au servit apă minerală „Borjomi”.\n\nA pregătit prosoape frumoase și pentru nunta fiicelor, dar nici acestea nu au ieșit din casă, că moda s-a schimbat. În schimb, având nănași din Bucovina, s-a bucurat de frumusețea costumului național cusut cu mărgeluțe și de la el pornind a confecționat mai multe lucrări, inclusiv iconițe.\n\nLidia Cioban e doamna ce nu se teme de provocări și a făcut naveta chiar la Izbiște pentru a-i iniția pe elevii de acolo nu doar în arta meșteșugăritului, ci și a antreprenoriatului școlar. A trecut Prutul pentru a participa la ateliere de creație și în domeniul confecționării măștilor. Are un teanc de diplome și aprecieri.\n\nAna Mamolea , șefa Casei de Cultură din com. Hîrtopul Mare, povestea cum în ajun de sărbători, doamna Cioban vine la repetiții, că e și membră a colectivului folcloric ”Dor”, și își învață colegele să confecționeze diferite suveniruri. Mărțișoarele lor întotdeauna sunt speciale.\n\nFiind una dintre absolventele primei promoții a facultății „Arte plastice și design”, a descoperit meșterița hârtopeancă și tainele goblenului. Lucrarea sa de diplomă a înfrumusețat 40 de ani holul facultății. Într-o zi și-a luat inima în dinți și a mers de și-a revendicat-o. De fapt, a fost nevoită să și-o răscumpere cu un preț simbolic de 400 lei. Acum o are acasă și o poate arăta și celor interesați de acest gen de artă. Cei prezenți la expoziție l-au apreciat și admirat.\n\nUrmează însă și alte lucrări, căci, în pofida domiciliului și grijilor rustice, ideile nu o ocolesc pe Lidia Cioban și ea le materializează. Poate cândva aceste lucrări vor deveni cartea de vizită a Muzeului satului sau a unei case – muzeu. Poate cândva, căci acum autoarea pune în valoare clipa și deprinderile moștenite din străbuni.",
    "metadata": {
      "original_file": "Est-Curier_0070.html"
    }
  },
  {
    "title": "Experienţe de voluntar: Rebecca şi dubăsărenii",
    "content": "Rebecca Buxton este o tânără americană, care a ales să facă doi ani de voluntariat în Republica Moldova. A ajuns în ţara noastră în iunie 2017, iar motivul care a propulsat-o peste ocean a fost „pentru că am avut un loc de muncă, de care nu am fost prea mulţumită”.\n\nÎn Tennesse a lucrat întro structură guvernamentală din domeniul sănătăţii adresată persoanelor cu dizabilităţi. Munca de manager a unui grup de asistenţi sociali nu i-a adus prea mare satisfacţie, iar la un moment dat a înţeles că nu-i prea poate ajuta pe oameni.\n\nRebecca spune că de mic copil şi-a dorit să facă voluntariat în Corpul Pării, a avut şi rude în familie care au asemena experienţă, numai că Uganda, iar ei i-au povestit că este interesant. În America locuieşte în capitala statului Tennessee, în centrul SUA, stat despre care spune că este atât de mare, că poate cu uşurinţă să încapă în el două – trei Moldove. Când face asemenea comparaţie, locuitorii din Dubăsarii Vechi îi răspund mereu cu un „Da??!!” mirat.\n\nTraiul la Dubăsarii Vechi a început cu un şoc cultural\n\nDin Moldova, Armenia şi Peru – trei destinaţii în care Rebecca şi-a dat acordul să ajungă, Corpul Păcii a trimis-o în prima. „Iniţial fusesem aleasă pentru Peru, pentru că am studiat în şcoală spaniola, dar acolo avusese loc un dezastru natural şi conducerea m-a trimis întrun final în Moldova. Eu sint foarte bucuroasă să fiu la Dubăsarii Vechi, pentru că aici pentru mine sunt multe oportunităţi. Moldova este foarte diferită de America: mâncarea este diferită, casele sunt altfel. Am avut un şoc cultural, iar adaptarea a durat între trei şi patru luni. Când am ajuns în Dubăsarii Vechi îmi era mai uşor pentru că înainte de asta am locuit un timp în Ialoveni. Oamenii de aici s-au dovedit a fi foarte prietenoşi. M-am pomenit îndată cu echipa de la primărie în curtea gazdei. „Rebecca, bună ziua! Bine ai venit la noi!” – îmi spuneasu, şi eu nu prea am aşteptat asta, nu ştiam ce să răspund, pentru că în America oamenii nu vin la casa noastră să facem cunoştinţă! Ne cunoaştem la locul de muncă, de obicei! Partenera mea, Ina (n.r. – Ina Agachi, directoarea bibliotecii publice) m-a protejat, m-am simţit ca un copil, m-a dus peste tot. A fost foarte bine!” – îşi aminteşte Rebecca despre prima cunoştinţă cu satul şi sătenii.\n\nÎnainte să ajungă în sat, a căutat informaţii despre el. Ştia că partenerul de bază este biblioteca, dar i s-a spus că în sat este şi un centru comunitar pentru copii, un azil de bătrâni, liceu şi şcoală primară. Ajunsă aici, s-a prezentat la toate instituţiile, a băut ceai cu toţi directorii, inclusiv cu primarul şi echipa. Din discuţii, şi-a dat seama ce este important în sat şi unde se poate implica.\n\nLa Dubăsarii Vechi sunt mulţi tineri, de aceea Rebecca s-a implicat în proiecte pentru ei şi cu implicarea lor. Acum se face reparaţie la biblioteca satului: se repară capital încăperea, va urma dotarea ei, aşa încât aici să fie centru multifuncţional, unde să se facă instruiri, activităţi de ghidare în carieră. Motivaţia – tinerii, peste ceva timp, vor deveni adulţi, care de pe acum se pot implica în dezvoltare comunitară. Rebecca spune că o parte din tinerii cu care comunică sunt dispuşi să rămână în sat, se implică în activităţi în sat, vin la lecţiile sale de engleză. Este important să le dezvolte competenţe, indiferent de faptul, vor rămâne în Moldova sau vor alege să plece peste hotare, crede Rebecca. În opinia ei, satul Dubăsarii Vechi are perspective bune de dezvoltare economică, iar datorită diverşilor parteneri, mulţi oameni pot face afaceri profitabile în agricultură, în turism, etc.\n\nTradiţia localnicilor de a creşte legume în sere a fost ceva interesant pentru ea. Şi gazdele la care stă – familia unei profesoare şi a unui constructor – la fel au sera lor, în care cresc tot felul de legume. „Când eram mică, bunica mea avea fermă şi mie îmi era interesant, şi când am ajuns în Moldova, a fost ca o revenire la ferma bunicilor. Din perspectiva unei americance, care provine dintr-un oraş mare, agroturismul este interesant. În plus, satul este frumos, tradiţional, respectiv, oportunităţi pentru turism sunt suficiente. Îmi place să culeg legumele din seră şi să-mi fac salata, este mâncare naturală şi asta îmi place cel mai mult” – caracterizează Rebecca potenţialul satului care i-a devenit casă pentru aproape doi ani.\n\nPe lângă multimplele activităţi în bibliotecă, liceu, primărie, în timpul liber Rebecca studiază. La revenirea în SUA are de gând să facă doctoratul în domeniul sociologiei. Stagiul în Moldova, în Corpul Păcii, care este egalat cu un serviciu militar, o va absolvi de plata pentru studii.\n\n„Rebecca, de ce nu eşti căsătorită?!”\n\nAm rugat-o pe Rebecca să ne spună, ce anume îi interesează pe dubăsăreni despre America, despre ea, şi ce le spune.\n\n„Rebecca, de ce nu eşti căsătorită?!” – este întrebarea pe care o aude cel mai des, cam de două ori pe săptămână, după ce le spune că are 33 de ani. Primeşte înapoi complimente că ar arăta de 23. Apoi le explică interlocuitorilor, că în America este normal să te căsătoreşti un pic mai târziu, îi consolează că are un prieten acasă, care o aşteaptă. O altă întrebare este în cât timp a învăţat limba română. La auzul că aproximativ într-o lună şi jumătate, mereu i se răspunde cu replica „da alţii care trăiesc aici câte 30 de ani nu au învăţat limba română!” Rebecca le explică răbdător că ea avut nevoie să înveţe, pentru ca să poată trăi şi vorbi în fiecare zi cu oamenii. Sătenii obişnuiesc să o întrebe des dacă îi place mâncarea moldovenească, la ce le răspunde de obicei „da”. Înafară de peşte, toate celelalte bucate îi plac, a învăţat chiar să pregătească unele din ele, iar la Orheiul Vechi a participat chiar şi la un atelier de preparare a plăcintelor, şi i s-a părut foarte greu să facă aluatul! „Moldovenii au învăţat de mici copii cum se face aluatul, iar pentru mine la 33 de ani a fost foarte dificil! În America, însă, nu avem acest fel de aluat, de aceea am învăţat, Doamna Virginia, gazda mea, a incercat să mă ajute. Pot face plăcinte, dar nu ies prea frumoase!” – spune Rebecca râzând.\n\nCând vine vorba despre ţara ei, America, oamenii mereu sunt interesaţi să afle din prima sursă, noutăţi politice din ţara sa. Întrucât trebuie să rămână loială faţă de ţara sa, le spune doar că America parcurge acum o perioadă de transziţie. „În opinia mea, moldovenilor pe plac poveştile, să le povestesc foarte mult despre situaţie, despre ţară, şi chiar dacă ei se pot informa din media, într-o persoană care vine de acolo au mai multă încredere”, crede ea. Desigur, salariile din America sunt la fel o temă de discuţie de top, iar Rebecca le spune oamenilor, că şi în America sunt oameni care au venituri modeste, unii sunt săraci, şi desigur, sunt şi foarte bogaţi. Ea provine dintr-o familie din clasa de mijloc, dar sunt mulţi americani cărora le este greu să se descurce: chiar dacă lucrează, sunt plătiţi cu salarii mici pentru munca lor.\n\nCe nu poate înţelege? Senzaţia de ameţeală a moldovenilor. „Nu înţeleg exact care este motivul de „ah, ameţesc!” Şi tradiţia de a purta pantofi pe drumurile din sat, care sunt numai bune pentru adidaşi o miră. La întâlnirea cu subsemnata a venit în papuci cu toc, cum e tradiţia, dar îndată ce am terminat discuţia, i-a pus în rucsac, şi-a pus adidaşii pe picioare şi a plecat, să se pregătească de o lansare de proiect, care urma să se întâmple peste o oră…\n\nÎn timpul rămas i-ar plăcea să viziteze mai multe sate din R. Moldova şi să aibă ocazia să fie invitată la vreo nuntă tradiţională, deşi recunoaşte că i-ar fi dificil să stea la masă vreo şase ore…\n\nNotă. Opiniile acestui voluntar nu reflectă opiniile directe ale Corpul Păcii al SUA.",
    "metadata": {
      "original_file": "Est-Curier_0359.html"
    }
  },
  {
    "title": "Încă o clacă la Criuleni",
    "content": "Astăzi la Criuleni mai mulți tineri au ieșit să celebreze un eveniment, făcând ordine pe malul Nistrului. De altfel, asemenea clăci au mai fost organizate și se spera că vor avea mai puțin de lucru pe faleză.\n\nPe parcursul a aproape unui an de zile locuitorii orașului Criuleni, dar și cei din Ohrincea și Zolonceni au fost martorii și participanții la schimbarea atitudinii față de mediul ambiant și modernizarea serviciului de salubritate. Au fost informați cum să gestioneze deșeurile menajere solide, cum să facă sortarea selectiva, să composteze resturile vegetale. 21 gospodari și 9 instituții au intrat în posesia unor ”lăzi fermecate” în care resturile vegetale și alimentare se transformă în compost. 30 de tineri din raionul Criuleni au participat la o tabără de vară, pentru a cunoaşte şi a aplica ulterior practicile ecologice.\n\nÎntreprinderea municipală ”Comunservice” a fost dotată cu un camion pentru colectarea deșeurilor și cu un tocător de crengi. Astfel pungile cu gunoi nu mai zboară ca altă dată din remorca tractorului sau mașinii ruginite, iar crengile din gospodăriile orășenilor sunt colectate conform unui grafic. Au fost reconstruite platformele de colectare a deșeurilor care au fost dotate și cu containere pentru colectarea separată a acestora.\n\nToate acestea s-au produs grație proiectului „Construirea unui sistem funcțional și durabil de management al deșeurilor în orașul Criuleni” finanțat de Agenția Slovacă pentru Cooperare Internațională în Dezvoltare, implementat de Caritas Slovacia și Caritas Republica Cehă în perioada septembrie 2021 – august 2022.\n\nAlexei Grajdian, managerul local al proiectului spune că toate cele enumerate mai sus sunt partea vizibilă a proiectului, dar reușita cea mare e că a început schimbarea în atitudinea cetățenilor față de protecția mediului, gestionarea deșeurilor pe care le generează.\n\nAndrij Dichtaruk, manager de proiect la Caritas Czech Republic în Moldova, a devenit un prieten al tinerilor din Criuleni și le admiră entuziasmul și râvna de a trăi într-o localitate curată.\n\nMembrii studioului ”Micul Prinț”, conduși de Natalia Dimitrașco au prezentat și un flash-mob prin care i-au îndemnat pe cei prezenți la clacă să protejeze râul, flora, fauna fără a le polua, ataca și lipsi de un mediu de abitare curat.\n\nApoi artiștii au îmbrăcat mănușile, au luat sacii speciali pregătiți de organizatori și s-au alăturat celorlalți participanți la curățenia pe faleză.\n\nDupă ce sacii suri – plini cu sticle și cei albaștri- cu plastic, negri- cu gunoi menajer au fost încărcați în camion pentru a fi duși la linia de sortare, participanții au făcut o poză colectivă, dar și unele constatări:\n• Făcând azi ordine pe malul Nistrului am constatat că comunitatea noastră mai are o boală – foarte mulți consumatori de băuturi alcoolice. Nu credeam că vom aduna atâtea sticle – povestea una dintre participantele la clacă.\n• Pentru mulți acum Nistrul e atracția principală, dar trebuie responsabilizați ca să lase ordine în urma lor și să nu pună în pericol sănătatea altor oameni, care se pot răni călcând pe un ciob aruncat de un iresponsabil.\n\nPrimarul, Mihai Sclifos, care visează ca localitatea natală să arate ca orașele din Europa, unde a petrecut mai mulți ani, e încrezător că, având deja documente strategice precum „Studiu de fezabilitate” și „Strategia de management al deșeurilor pentru orașul Criuleni”, APL va putea implica mai mult comunitatea și atrage sursele necesare pentru aceasta. ”E greu să obții bani, dar și mai dificil e să schimbi mentalitatea oamenilor, dar nu cedăm, vom continua să lucrăm ca orașul nostru, inclusiv Ohrincea și Zolonceni, să fie cât mai atractiv și curat” – spunea primarul de Criuleni.",
    "metadata": {
      "original_file": "Est-Curier_0162.html"
    }
  },
  {
    "title": "Serviciul 112 a fost suprasolicitat: nouă apeluri pe minut",
    "content": "În raionul Criuleni, după cum ne-a informat Alexandru Cebotari, șeful Secției situații Excepționale din cauza ploilor a cedat doar un pilon la Ohrincea și s-a prăbușit un copac pe traseu în preajma s. Zăicana, dar aceste inconveniențe au fost remediate operativ.\n\nSergiu Gațcan, șef DSE Dubăsari, a declarat că și în localitățile din r. Dubăsari ploaia intensă nu a făcut ravagii.\n\nSituația diferă la nivel de țară. În decursul zilei de 14 septembrie, la numărul unic de urgență 112,din cauza intemperiilor numărul solicitărilor a crescut cu aproape 33%, înregistrându-se până la 523 de solicitări pe oră. Numărul de apeluri intrate în sistemul informațional automatizat al SIA 112 a fost de aproape 10 mii, iar în intervalul orelor 11.00-19.00 numărul solicitărilor recepționate la numărul de urgență a depășit media de apeluri intrate pe oră și a fluctuat înregistrând la anumite ore peste 500 de solicitări, aproximativ nouă solicitări înregistrate pe minut.\n\nCetățeni, cel mai des au semnalat cazuri medicale, cazuri legate de persoane agresive, conflicte, accidente rutiere și situații legate de deblocare și salvare sub influența ploilor puternice: inundații, pomparea apei din locuințe, pivnițe, subsoluri, cabluri electrice rupte căzute la pământ, trasee și drumuri blocate, accidente rutiere neînsemnate.\n\nCele mai multe situații de intervenție și salvare, condiționate de influența ploilor puternice, au fost semnalate din localitățile raioanelor : Strășeni, Orhei, Călărași, Ialoveni, Hânceṣti, Cantemir, Leova, precum ṣi unele suburbii din municipiul Chiṣinău.\n\nPersonalul 112 a lucrat neîntrerupt într-un ritm alert și operativ pentru a organiza eficient operațiile de intervenție, se menționează într-un comunicat emis de serviciul de presă 112 , reiterând și faptul că aproape 4 mii de apeluri recepționate la numărul de urgență au semnalat situații care nu sunt de competența serviciului de urgență. În consecință, se pierdeau secunde valoroase în detrimentul oamenilor care aveau nevoie urgentă de ajutor și așteptau în apel pentru că linia era ocupată.\n\nConform datelor Serviciului Hidrometeorologic de Stat, în perioada 15 septembrie, ora 07:00 – 16 septembrie, ora 05:00, pe arii extinse se prevăd ploi puternice însoțite de descărcări electrice (cantități de apă de 50-60 l/m²). Se vor semnala intensificări ale vântului, cu rafale de până la 15-20 m/s.\n\nSalvatorii, recomandă în acest interval de timp să nu ieșiți din casă sau să călătoriți.\n\nEvitați să vă adăpostiți sub copaci, nu vă apropiaţi de stâlpii liniilor electrice şi firele căzute la pământ, de obiectele metalice pe timp de furtună.\n\nSunaţi cât mai repede posibil la 112 în situaţia unui pericol real grav şi iminent asupra vieții, sănătății, mediului și proprietății.\n\nFiți responsabili și nu ocupați linia112 cu solicitări care nu necesită intervenția echipajelor specializate de urgență, precum: întreruperile accidentale în alimentarea cu energie electrică , situații legate de intervenția autorităților locale sau informații privind anumite servicii publice.",
    "metadata": {
      "original_file": "Est-Curier_0498.html"
    }
  },
  {
    "title": "Premieră la Pîrîta, r. Dubăsari (video)",
    "content": "Curtea bisericii din Pîrîta a devenit, la 7 mai 2024, gazda primului festival pascal organizat în localitate.\n\nInițiatorii acestui eveniment au fost membrii Asociației Obștești „Tineri și Inteligenți” din localitate, fondată în 2023.\n\nAnastasia Verdeș, administratoarea AO „Tineri și Inteligenți”, solicitată de „E.C”, spunea: ” Am vrut să creăm ceva inedit pentru localitate, care ar putea deveni ulterior și o atracție turistică. De obicei sărbători pascale erau organizate la școală (o scenetă, un concert) sau în alt sat. Ne-am gândit că ar fi frumos să ia naștere acest festival și în localitatea noastră. Am ținut să creăm o festivitate de amploare în satul nostru, în care să se regășească și pictorii noștri, care studiază la Școala de Arte din Coșnița. Lucrări artizanale au expus doamnele Ludmila Robu, Elena Verdeș și Anastasia Verdeș. Picii de la grădiniță și elevii de la Gimnaziul din localitate au confecționat compoziții pascale. Apoi în recital vor evolua colectivele artistice din s.Molovata, Molovata Nouă, Coșnița, Pohrebea, Doroțcaia, Pîrîta, dar și ”Șezătoarea” de la Criuleni. Am organizat și un atelier de creație pentru transmiterea artei de încondeiere a ouălor. Este prima ediție și sperăm că pe parcursul anilor acest festival va deveni o tradiție. Scopul nostru a fost de a scoate lumea din zona de confort și a le oferi un prilej să comunice mai mult între ei. ”\n\nÎn timp ce spectatorii își prindeau loc pe scaunele rezervate în fața scenei, copiii erau încântați să facă ouă încondeiate. Iarîna Savițchi-Borodin, meșterița care a deprins încondeiatul ouălor de la tatăl său, îi ghida cu multă răbdare pe copiii din Pîrîta, dornici de a crea ouă colorate și ceruite.\n\nLoredana Palai zicea că va repeta procedura și acasă, ca să-i învețe și pe părinții săi. Melisa Carauș, la fel, pentru prima dată a luat în mână chișița și zicea că a fost o experiență frumoasă.\n\nUlterior, rând pe rând, intrau în curtea bisericii participanții. Primii au ajuns artiștii de la Molovata, pentru care, după cum spunea Ina Popa, această perioadă este doldora de activități, căci se gătesc și de festivalul „Magia salcâmului” de la Marcăuți și pentru Sărbătoarea Familiei din Molovata.",
    "metadata": {
      "original_file": "Est-Curier_0027.html"
    }
  },
  {
    "title": "Mitropolia Moldovei NU va fi interzisă",
    "content": "În preajma referendumului și alegerilor prezidențiale din 20 octombrie, apar diverse falsuri, inclusiv despre religie și Biserica Ortodoxă din Moldova. Pe internet, a fost distribuit un video în care se spune că ar urma represiuni religioase, iar autoritățile din Chișinău ar avea intenția să interzică Mitropolia Moldovei. Este o informație falsă răspândită cu scopul de a-i speria pe oameni.\n\nÎn același video se mai sugerează că R. Moldova ar putea rămâne fără biserică, la fel cum a rămas și fără „limba moldovenească”. În calitate de „argument” este prezentată declarația deputatului Partidului Acțiune și Solidaritate (PAS) Vasile Șoimaru, care a spus că „vine momentul când și noi, ca Ucraina, o să ne dezicem de Mitropolia Moldovei”. În video se mai spune, cu referire la Igor Tuleanțev, un activist pro-rus , că „declarația îi aparține nu doar deputatului Șoimaru, ci este poziția președintei Republicii Moldova, Maia Sandu, și a majorității parlamentare aflate la guvernare”.\n\nÎn realitate , este opinia personală a deputatului Șoimaru. PAS a declarat că guvernarea „nu pregătește niciun proiect de lege sau inițiativă care ar lichida Mitropolia” și că „susține ambele mitropolii și buna înțelegere între enoriași”. Și președinta Maia Sandu a infirmat declarația deputatului Vasile Șoimaru: ,,Eu nu am nicio prerogativă prin care să intervin. Avem libertatea credinței, libertatea de exprimare. Îndemnul meu este ca toată lumea, inclusiv preoții, să lucreze pentru R. Moldova, să respecte legea, să nu creeze pericole pentru securitatea țării noastre.”\n\nExpertul Comunității WatchDog.md Andrei Curăraru spune că biserica este un element important în societatea noastră. ,,Noi avem o populație care este preponderent ortodoxă. Ideea de interzicere este absolut improbabilă și imposibil de realizat. Este dezinformare faptul că în Republica Moldova ar putea fi implementată o schemă similară celei din Ucraina. Unii au căzut pradă populismului și au stârnit un nou val de dezinformare. Totuși, societatea trebuie să înțeleagă că influențele externe, mai ales cele care vizează realizarea unor scopuri politice, nu sunt binevenite pentru o biserică. Scopul bisericii este să aducă stabilitate și împăcare în societate, dar nu dezbinare și susținere a unui stat agresor”, a mai menționat Andrei Curăraru, într-un video publicat pe Facebook.\n\nUniunea Europeană garantează libertatea de gândire, de conștiință și de religie\n\nÎn videoul cu falsuri se mai afirmă că „substituirea valorilor religioase cu cele europene se va solda inevitabil cu niște consecințe foarte grave pentru țara noastră”. În realitate, Uniunea Europeană garantează libertatea de gândire, de conștiință și de religie .",
    "metadata": {
      "original_file": "Est-Curier_0477.html"
    }
  },
  {
    "title": "Mai mulți bani pentru reparația drumurilor, în r. Dubăsari (video)",
    "content": "24 consilieri ai raionului Dubăsari, prezenți la ședința extraordinară din 21 ianuarie 2025, au votat unanim pentru modificarea și completarea ,,Programului raional de reparaţie şi întreţinere a drumurilor publice locale de interes raional pentru anul 2025”. \n\n Schimbările se datorează majorării sumei transferului cu destinație specială la infrastructura drumurilor cu 2476,0 mii lei, care va constitui total 13084,9 mii lei. \n\n Această majorare permite includerea în Programul raional și a unor porțiuni de drumuri, care au generat polemici la ultima ședință din 2024. Astfel 100,00 mii lei vor fi alocați pentru amenajarea drum de acces spre s.Marcăuți . Primarul Alexei Leahu, solicitat de „E.C” spunea că suma respectivă ar putea fi folosită la procurarea blocurilor de beton pentru acoperirea canalului de scurgere și a face un trotuar ca să evităm pericolul accidentării copiilor, sătenilor pentru că e un trafic aglomerat și șoferii nu respectă limita de viteză. \n\n 1376 mii lei sunt destinați deja pentru reparația drumului, instalarea bordurilor pe drum de acces spre s. Pohrebea. \n\n Un milion de lei vor lungi drumul de acces asfaltat spre s. Holercani. După cum ne-a informat dna Eudochia Nicolaev, șefa secției construcții, acest drum se repară de mai mulți ani și că acești bani sunt destinați pentru asfaltarea a 200 metri liniari, dar rămân în așteptare încă 600 metri liniari până la finalizarea asfaltării totale.",
    "metadata": {
      "original_file": "Est-Curier_0396.html"
    }
  },
  {
    "title": "﻿Victimele violenţei în familie sunt mai curajoase și semnalează tot mai des abuzurile agresorilor",
    "content": "Drepturile omului: garanții versus realități. Recent au intrat în vigoare modificări legislative care instituie o protecţie mai sigură pentru victimele violenţei în familie şi impun sancţiuni mai aspre pentru agresori. Deşi au fost amendate mai multe legi pentru contracararea violenţei domestice, totuşi, Republica Moldova este criticată la nivel internaţional pentru restanţele înregistrate în acest domeniu.\n\nExperta în domeniul drepturilor omului, Lilia Potîng, juristă la Asociaţia Promo-LEX, explică într-un interviu pe care ni l-a acordat, cauzele fenomenului violenţei în familie, care pot fi efectele implementării adecvate a legislaţiei, dar vine şi cu alte soluţii pentru ameliorarea situaţiei din acest domeniu.\n\n— În opinia d-voastră, prin ce se explică numărul mare al victimelor violenţei în familie, care se menţine constant în ultimii ani?\n\n— Victimele sau potenţialele victime, în special, femeile, nu mai ascund cazurile de violenţă şi cer mai des ajutor. Sunt înregistrate tot mai multe plângeri din partea acestora. Acest lucru se datorează atât presei, care mediatizează intens acest fenomen, cât şi organizaţiilor societăţii civile şi autorităţilor care au desfăşurat campanii de sensibilizare a opiniei publice.\n\n— Parlamentul a efectuat modificări legislative, inclusiv au fost introduse şi câteva amendamente la Codul Penal, fiind astfel înăsprite pedepsele pentru agresori. Credeţi că aceste măsuri vor fi eficiente?\n\n— Într-adevăr au fost majorate pedepsele pentru agresori (cu un an de detenţie mai mult), pentru fiecare tip de agresiune în parte. A fost inclus şi un articol în Codul Contravenţional de instituire a unui nou mecanism de protecţie. Este vorba de Ordinul de restricţie de urgenţă. Astfel, dacă poliţistul a fost chemat la faţa locului într-un caz de violenţă în familie, acesta poate institui un ordin de restricţie. De exemplu, dacă la ora 02.00 (noaptea) poliţistul de sector este chemat într-o familie cu astfel de probleme, el completează o fişă de evaluare a riscurilor. Dacă răspunsurile vor depăşi un anumit risc, atunci poliţistul va institui, pe loc, un ordin de restricţie de urgenţă, prin care îl va obliga pe agresor să părăsească imediat domiciliul pe un anumit termen. Aceste prevederi vor intra în vigoare de la 16 martie 2017. Pentru încălcarea măsurilor de protecţie, agresorul ar putea fi tras la răspundere contravenţională, iar pentru încălcarea ordonanţei de protecţie, agresorul riscă să fie sancţionat penal. Totodată, monitorizarea măsurilor de protecţie este pusă pe seama poliţistului. Cred că aceste modificări legislative vor contribui la reducerea numărului de cazuri de violenţă domestică.\n\n— În calitate de avocată, aţi apărat în instanţe victime ale violenţei domestice. Este justiţia din Moldova prietenoasă acestor victime?\n\n— Avem specialişti competenţi în rândul ofiţerilor de poliţie, care investighează în mod profesionist cazurile, dar avem şi din cei care neglijează plângerile victimelor. Echipele multidisciplinare, din care fac parte poliţistul de sector, asistentul social, autoritatea tutelară (primarul), medicul, psihologul, care trebuie să monitorizeze atent aceste cazuri, nu sunt, din păcate, funcţionale pe întreg teritoriul ţării.\n\n— Aţi avut dosare în apărare când, pe parcursul procesului, persoana „a fost transformată” din victimă în bănuită sau chiar inculpată? Este dificilă apărarea în aceste cazuri?\n\n— Am avut astfel de cazuri, din păcate ele există, deoarece autorităţile nu reacţionează prompt la solicitările victimei. În astfel de situaţii victima este nevoită să se apere singură. Chiar acum avem cunoscutul caz „Prutean”. Este vorba despre o mamă tânără din raionul Criuleni care a fost condamnată, deoarece şi-a omorât soţul, fiind în legitimă apărare.\n\n— Ce soluţii propuneţi care ar ajuta la combaterea violenţei în familie?\n\n— Ar fi bine ca instruirile privind combaterea violenţei în familie să fie făcute chiar de la grădiniţă. Este foarte important să se discute intens nu doar cu victimele, dar şi cu agresorii, ca aceştia din urmă să înţeleagă care este, totuşi, problema, de ce ei devin agresivi şi nu pot soluţiona conflictele într-un alt mod. În caz contrar, chiar dacă ei vor fi pedepsiţi penal, vor ieşi la libertate şi vor continua să fie agresivi.\n\n— În toamna anului 2016, autoritățile au fost audiate în cadrul Sesiunii a 26-a a Consiliului ONU pentru Drepturile Omului de la Geneva (Elveţia) şi au raportat despre cum Republica Moldova şi-a onorat angajamentele asumate în 2012. Totodată, ţara noastră a primit 23 de recomandări din partea statelor membre ONU de a preveni şi a combate violenţa domestică, cu 12 mai multe ca acum aproape cinci ani. De ce credeţi că a crescut numărul de recomandări?\n\n— Cred că acest fapt se datorează în mare parte implicării foarte active a societăţii civile în monitorizarea acţiunilor întreprinse de autorităţi, a situaţiei din ţară, dar şi a rapoartelor de alternativă elaborate şi trimise în adresa ONU.\n\nAceastă publicaţie este editată de Asociaţia Presei Independente (API) cu suportul financiar al Civil Rights Defenders (Suedia), în cadrul proiectului „Promovarea drepturilor omului, toleranţei şi diversităţii prin mass-media”.",
    "metadata": {
      "original_file": "Est-Curier_0379.html"
    }
  },
  {
    "title": "Al patrulea apel pentru plăți directe",
    "content": "Fermierii care produc și livrează lapte de vacă, de oaie sau de capră au ocazia să primească plăți directe pentru producția lor.\n\nMinisterul Agriculturii și Industriei Alimentare lansează, începând cu 20 ianuarie 2025, apelul IV pentru plăți directe în sectorul zootehnic, destinat fermierilor care produc și livrează lapte de vacă, de oaie sau de capră.\n\nCererile vor fi depuse la oficiile teritoriale ale Agenției de Intervenție și Plăți pentru Agricultură (AIPA). Documentele necesare și criteriile de eligibilitate pot fi accesate în Regulamentul privind acordarea plăților directe, disponibil pe site-ul oficial al AIPA.\n\nPentru informații suplimentare, fermierii sunt încurajați să contacteze AIPA sau să viziteze secțiunea „Plăți directe sectorul zootehnic 2025” de pe site: https://aipa.gov.md/ro/plati-sector-zootehnic",
    "metadata": {
      "original_file": "Est-Curier_0400.html"
    }
  },
  {
    "title": "(Foto) Criuleni și Sibiu, trei culori și aceeași dorință...",
    "content": "Locuitorii satului Slobozia Dușca au fost invitați joi seara, 23 noiembrie 2023, la un concert care s-a desfășurat cu susținerea proiectului „Trei culori și-o singură credință: Românească”, desfășurat de către Consiliul Județean Sibiu, în cadrul unei finanțări acordate de Departamentul pentru Relația cu Republica Moldova. Astfel, la eveniment a fost prezentă și o delegație a Consiliului Județean Sibiu, însoțită și de câțiva interpreți de muzică populară din zona folclorică respectivă. Delegația din Sibiu a fost condusă de Marcel Constantin Luca, vicepreședintele Consiliului Județean Sibiu, și i-a avut în componență pe Răzvan Pop, managerul Bibliotecii Județene „Astra” Sibiu și colegii dumisale, precum și reprezentanți ai primăriilor Șura Mare, Sadu și Racovița, același județ.\n\nConcertul a fost susținut de către artiștii care participă în activitățile colectivelor folclorice care-și au reședința la casa de cultură din satul gazdă, și artiștii din Sibiu, iar genericul reuniunii folclorice a fost „Sfântă ni-i vatra”.\n\nEvenimentul a fost moderat de Cătălina Istrati, care a început prin a prezenta oaspeții de onoare și a evoca cât se poate de frumos calitățile oamenilor din partea locului, pentru care „acasă” înseamnă Slobozia Dușca. „Est-Curier” a transmis live concertul, care poate fi revăzut pe Facebook (cu scuzele de rigoare pentru calitatea transmisiunii, cauzată de semnalul slab al operatorului de telefonie mobilă).\n\nTradițional, sala casei de cultură era aproape plină de spectatori, semn că evenimentele culturale au un spectator fidel și statornic în acest sat. Prezența masivă a copiilor în componența colectivelor de diferit profil e o realitate remarcabilă în acest sat. Aici, aproximativ 170 de copii și tineri participă la completarea ansamblurilor de dans popular, de fluieriști, vocal de copii, de chitariști și acordeoniști, aproape toți și elevi ai școlilor de arte din regiune.\n\n„Aveți colective remarcabile de copii, aici, la Slobozia Dușca, de aceea cu mare drag o să vă așteptăm la noi, la Sibiu. Iar noi am venit cu bucurie să vă cântăm și vă mulțumim pentru felul în care ne-ați omenit și primit” – spunea interpreta Izabela Tomiță. Timp de o oră, scena a fost ocupată de artiștii din cele două localități-partenere. Punctul culminant al serii a fost momentul în care oaspeții din Sibiu au interpretat două piese patriotice, iar toată lumea a simțit imboldul de a se ridica în picioare și a aplauda. „Doamne, îți mulțumim pentru aceste zile minunate, pentru oamenii întâlniți. La mulți ani, români, la mulți ani, oameni buni, să întâlniți sărbătorile cu multă bucurie, cu sănătate multă. Dumnezeu să vă răsplătească toată bunătatea și să vă dea credință și cele mai bune gânduri că, poate, în scurt timp, granițele care ne despart nu vor mai exista. Să fim sănătoși să ajungem la acele vremuri!” – a mai adăugat Izabela Tomiță.\n\nSergiu Istrati, primarul localității, le-a mulțumit tuturor artiștilor, conducerii raionale și conducerii sibiene „pentru că ne-ați oferit ocazia să fim parte a acestui proiect frumos, care e la final” . N-a uitat primarul să mai mulțumească și pentru tot suportul oferit Republicii Moldova de către Guvernul României, și în special pentru suportul generos de care a beneficiat și primăria Slobozia Dușca, când a avut nevoie să repare grădinița „Izvoraș” din localitate. Oaspeții au plecat cu multe flori și cadouri din partea gazdelor.\n\nProgramul vizitei delegației sibiene nu s-a limitat doar la vizitarea s. Slobozia Dușca. După cum ne-a informat Dumitru Solomon, specialist în aparatul președintelui raionului Criuleni, după ce au fost primiți oficial la Consiliul Raional, oaspeții au mai fost în vizită în com. Drăsliceni, unde au poposit la biserica “Acoperământul Maicii Domnului”, după care le-a fost prezentat satul Măgdăcești și instituțiile sale: liceul, cantina socială, școala de arte. Cu un scurt program au fost întâmpinați de discipolii Școlii de Arte din acest sat, a cărei directoare este profesoara Diana Maxim. Delegația sibiană a fost interesată și de activitatea bibliotecilor din localitățile în care au mers cu vizitele.\n\nAcordul de parteneriat dintre Consiliul raional Criuleni și Consiliul Județean Sibiu a fost votat la ședința din 17 martie 2023, și a avut scopul de a facilita depunerea de comun acord a celor două autorități a proiectelor „Vatră de suflet și dor – punte între generații” și „Trei culori și-o singură credință: Românească” pentru a obține finanțare nerambursabilă de la Departamentul pentru relația cu Republica Moldova al Guvernului României. Așa cum ne-a explicat Maria Boșcanean, șefa secției economie și relații externe a CR Criuleni, acordul a presupus schimb de vizite și participarea artiștilor din trei colective din Slobozia-Dușca la festivalul folcloric local cu același generic – „Sfântă ni-i vatra”, care s-a desfășurat în perioada estivală 2023 la Sibiu. Județul Sibiu a mai colaborat pe parcursul acestui an și cu alte autorități raionale din R. Moldova, cu care la fel a realizat schimb de delegații, vizite reciproce de schimb de experiență și participări la evenimente culturale.\n\nÎn fotografii: momente de la evenimentul de la Slobozia Dușca, 23 noiembrie 2023.",
    "metadata": {
      "original_file": "Est-Curier_0050.html"
    }
  },
  {
    "title": "A venit ora să admirați și flacără lumânărilor",
    "content": "Tradițional începând cu anul 2009 la 23 martie, Republica Moldova marchează, de rând cu alte peste 180 de țări ale lumii, Ora Pământului. Cu acest prilej suntem îndemnați să ne detașăm de modernism și să stingem lumina timp de o oră. E un gest simbolic, care poate avea și efect economic. Estimativ, dacă am stinge cu toții luminile timp de o oră, Republica Moldova ar economisi vreo 278 mii de kilowați/oră, pentru producerea cărora este nevoie de 86,8 mii metri cubi de gaze naturale, de la arderea cărora în atmosferă se emit 165 de tone de gaze cu efect de seră.\n\n„Această oră ne-o putem dedica nouă, pentru a ne relaxa și reflecta. Există o varietate de activități pe care le poți face pentru a te conecta cu mediul înconjurător și pentru a-ți petrece timpul în mod creativ și relaxant, chiar și la lumina lumânării” , recomandă Unitatea de Implementare a Proiectelor în Energetică (UCIPE).\n\nÎn intervalul 20:30 – 21:30, instituțiile publice și iluminatul stradal vor fi deconectate de la energia electrică, pentru a se reconecta cu planeta.\n\nOra Planetei este marcată la nivel internaţional din anul 2007, când WWF Australia a organizat prima ediţie a acestui eveniment. La 31 martie 2007, la Sydney, 2 milioane de case şi sedii de companii australiene au stins luminile timp de o oră. În 2008, 50 de milioane de oameni au ales să celebreze Ora Planetei, iar în 2010 – 4 500 de orașe din 128 de ţări.\n\nApropo, nu e de dorit în acest interval să lansați lampioane, căci nu sunt prietenoase nici pământului, nici păsărilor.",
    "metadata": {
      "original_file": "Est-Curier_0115.html"
    }
  },
  {
    "title": "Tarife majorate și pentru criuleneni",
    "content": "Agenția Națională pentru Reglementare în Energetică a aprobat marți, 15.08.2023 în cadrul ședinței publice proiectele de hotărâre ce presupun majorarea tarifelor la serviciul public de alimentare cu apă și canalizare:\n\nPentru Î.M. „Comunservice” Criuleni au fost aprobate următoarele tarife: 20,36 lei/m³ – pentru serviciul public de alimentare cu apă și 16,71 lei/m³ – pentru serviciul public de canalizare, comparativ cu 13,70 lei/m³.\n\nÎ.M. „Servcom Căinari”: 15,65 lei/m³ pentru serviciul public de alimentare cu apă și 11,40 lei/m³ pentru serviciul public de canalizare față de 12,19 lei/m³ și 10,35 lei/m³.\n\nÎ.M. „Aqua Basarabeasca”: 26,61 lei/m³ pentru serviciul public de alimentare cu apă față de 18,70 lei/m³\n\nÎ.M. „Apă-Canal din Basarabeasca”: 33,27 lei/m³ pentru serviciul public de alimentare cu apă și 28,10 lei/m³ pentru serviciul public de canalizare comparative cu 21,92 lei/m³ și 20,15\n\nÎ.M. „Apă-Canal” Edineț: 35,58 lei/m³ pentru serviciul public de alimentare cu apă și 14,54 lei/m³ pentru serviciul public de canalizare față de 28,29 lei/m³ și 13,15 lei/m³\n\nÎ.M. „Iurceni Servicii”: 16,85 lei/m³ pentru serviciul public de alimentare cu apă și 7,50 lei/m³ pentru serviciul public de canalizare comparative cu 17,84 lei/m³ și 4,48 lei/m³.\n\nÎ.M. „Regia Apa Șoldănești”, cu 29,81 lei/m³ pentru apă potabilă și 11,61 lei/m³ pentru canalizare.",
    "metadata": {
      "original_file": "Est-Curier_0284.html"
    }
  },
  {
    "title": "FOTO// Festivalul-concurs „Țara mea de cântec, Vatra mea de dor!” la a V-a ediție. Vezi cine sunt câștigătorii",
    "content": "Casa de cultură din s. Ustia, r. Dubăsari s-a transformat într-o Casă Mare în care s-au adunat participanții la a V-a ediție a festivalului-concurs „Țara mea de cântec, vatra mea de dor!”.\n\nMaria Jîmbei, secretarul CR Dubăsari spunea că protagoniștii acestui concurs dedicat sărbătorilor naționale „Ziua Independenței” și „Limba Noastră cea română” au făcut să vibreze inimile spectatorilor și că la stabilirea clasamentului a contat fiecare zecime de punct.\n\nConform deciziei juriului, diplome de gradul III au obținut reprezentanții Caselor de cultură din Mărcăuți și Oxentea, diplome de gradul II – Casele de cultură Molovata și Molovata Nouă, ansamblul „Cociereanca”.\n\nDiplome de gradul I au primit Casa de cultură Cocieri, colectivele „Flori de Măr” (Pohrebea),„Struguraș” (Ustia) „Timpul” (Holercani), Ilievici Victoria, Rafaela Andreev, Evelina Stratulat.\n\nFestivitatea a fost un prilej frumos pentru participanți de a descoperi fantezia cromatică și iscusința cu care muncesc la realizarea operelor sale pictorul Ion Jabinschi și ceramista Tatiana Jabinschi.\n\nVedeți galeria foto și urmăriți ulterior secvența video de la festival pe canalul de youtube Est-Curier.",
    "metadata": {
      "original_file": "Est-Curier_0007.html"
    }
  },
  {
    "title": "Campania de plantare începe curând. Vezi lista parcelelor, dacă dorești să te implici",
    "content": "Campania de toamnă de împădurire va începe, în acest an, pe 16 noiembrie. Anunțul a fost făcut de Sergiu Lazarencu, Ministrul Mediului, în cadrul unui eveniment de lansare a campaniei de toamnă, organizat la Mălăiești, r. Orhei. Ministrul a informat, că în anul curent, din cele 7300 de ha preconizate pentru împădurire, pe 3300 ha au fost realizate plantări primăvara, celelalte 4 mii ha urmând a fi împădurite în lunile de urmează. Tonul plantărilor va fi dat chiar de cabinetul de miniștri, care se vor implica, pe 16 noiembrie, la plantarea în Mălăiești a unui teren de 40 de hectare. În plus, în întreaga țară vor fi disponibile alte peste 440 de locații pentru plantare din cadrul a 160 de primării, astfel că cetățenii din diferite regiuni ale Moldovei vor putea contribui la împădurire.\n\n„În această toamnă, vom planta peste 26 de milioane de puieți, precum: stejar, frasin, salcâm și arțar, crescuți în pepinierele Agenției „Moldsilva”, pe o suprafață de peste 4000 de hectare. Fiecare copac plantat va fi un simbol al responsabilității noastre față de natură și față de viitorul Moldovei. Avem o șansă unică de a schimba peisajul țării, de a construi un viitor mai verde și de a transmite generațiilor următoare un model de grijă față de mediul înconjurător”, a declarat Ministrul Mediului.\n\nTotodată, Sergiu Lazarencu a accentuat buna colaborare cu autoritățile publice locale, care, de la lansarea Programului Național de Extindere și Reabilitare a Pădurilor au pus la dispoziție peste 24 de mii de hectare de teren pentru împădurire.\n\nVictor Durbală, directorul Agenției „Moldsilva”, a reafirmat angajamentul instituției de a sprijini această campanie, subliniind că implicarea oamenilor este esențială pentru succesul acesteia. „În toamna aceasta, în zona de Nord a țării vor fi create noi păduri pe o suprafață de peste 940 de hectare pe terenurile primăriilor în raioanele Briceni, Ocnița, Edineț, Sîngerei, Glodeni, Fălești, Drochia, Soroca, Florești, Șoldănești, Rezina. În zona de Centru, pe terenurile primăriilor Călărași, Orhei, Ungheni, Nisporeni, Strășeni, Hîncești, Criuleni, Anenii Noi, Ialoveni, vor fi create noi păduri pe o suprafață de peste 1150 de hectare. În zona de Sud a țării, pe terenurile primăriilor din raioanele Leova, Cahul, Cantemir, Comrat, Basarabeasca, Cimișlia, Ștefan Vodă, Căușeni, Taraclia, mun. Cahul, vor fi create păduri noi pe o suprafață de peste 1200 de hectare ” a declarat Victor Durbală.\n\nToți cei care doresc să participe la plantări o pot face pe 16 noiembrie, dar și în zilele ce urmează, alegând terenurile din apropierea regiunii în care locuiesc. Mai multe informații despre data, locul plantării lși numerele de contact ale persoanelor responsabile gășiți în tabelul creat de AS „Moldsilva” (klick pe „ Participă la plantări toamna 2024 ”) .",
    "metadata": {
      "original_file": "Est-Curier_0457.html"
    }
  },
  {
    "title": "„Fugi de plastic” - o nouă campanie în Moldova, care va promova combinarea alergărilor cu colectarea plasticului din natură",
    "content": "Un consorțiu format din câteva asociații obștești militante pentru mediu și companii private din Republica Moldova, împreună cu o comunitate de persoane amatoare de alergări/cross, au inițiat un proiect cu denumirea „Fugi de plastic / Run from plastic” , prin care-și propun să promoveze printre amatorii și comunitățile de alergători renunțarea la maxim la utilizarea plasticului în cadrul competițiilor și să promoveze prevenirea poluării, reducerea utilizării sau colectarea plasticului.\n\nAutorii inițiativei au lansat și un termen nou în Moldova, care, de altfel, nu este nou în alte țări ale lumii – Plogging – o nouă ocupație în materie de fitness, denumirea căreia reprezintă o combinație dintre cuvântul jogging – „a alerga” în engleză – și „plocka upp” care în suedeză înseamnă a ridica. \n\n Ca antrenament, plogging-ul oferă variații în mișcările corpului prin aplecare, ghemuire și întindere, pe lângă acțiunea principală de alergare, drumeții sau mers pe jos. Se estimează că aproximativ 2.000.000 de oameni fac plogging zilnic în 100 de țări, această ocupație fiind un lucru firesc la nivel global.\n\nRoman Bahnaru, președinte AO „EcoDigital”: „Prin acest proiect dorim să promovăm reducerea sau chiar renunțarea utilizării plasticului în cadrul evenimentelor sportive și vor promova Ploggingul prin sloganul “Fugi de PLASTIC/Fugi pentru sănătate” / “Run from PLASTIC/ Run for HEALTH”. Prin promovarea conceptului de Plogging vom interacționa în comun pentru a restabili sănătatea ecosistemului natural. Vor fi elaborate materiale informaționale și Ghid despre cum putem organiza evenimente cu zero plastic cu accent pe Refill (reumplere), care vor fi disponibile și accesibile pentru toți”.\n\nIulian Bercu , Președintele RunMoldova: “Alergarea îți oferă o plăcere deosebită când ești la natură, fie în parcuri, rezervații sau pur și simplu în afara orașului. În ultimii șapte ani, noi am alergat în zeci de locații din Republica Moldova și în fiecare kilometru am găsit zeci de obiecte de plastice, în special în rezervații naturale, care se presupune că sunt protejate. În acest an vom combina la maxim utilul cu plăcutul și în alergările noastre vom colecta plasticul întâlnit pentru a face mai curate locațiile unde ne antrenăm și organizăm competiții”.\n\nPrima alergare de grup din cadrul proiectului va avea loc în cel mai apropiat timp, după fiind organizate regulat în fiecare lună în diferite locații. Pentru sfârșitul lunii aprilie este preconizată o acțiune simultană în \n\n patru cele mai mari parcuri din Chișinău.\n\nPentru fiecare din competițiile organizate se va renunța la produse/ambalaje din plastic în favoarea paharelor reutilizabile, panglicilor de marcaj ecologice și alte acțiuni.",
    "metadata": {
      "original_file": "Est-Curier_0142.html"
    }
  },
  {
    "title": "Larisa Stahi: „Asistenţii medicali merită mai mult respect!”",
    "content": "Deșteptarea la 6.00, treburile casnice, pregătirea pentru lucru, cafeaua de dimineață… \n\n E tabietul zilnic al Larisei Stahi, asistentă medicală superioară în secția terapie și îngrijiri cronice a Spitalului Raional Criuleni.\n\nEste instituția medicală în care a venit după repartizare, cu 35 de ani în urmă, la absolvirea Școlii medicale de bază \n\n din or. Chișinău, astăzi – Centrul de excelență în medicină și farmacie „Raisa Pacalo”. Din 1986 şi până azi continuă să lucreze în acelaşi spital, în aceeaşi secţie. În ultimii 23 de ani îndeplineşte o funcţie care implică mai multă responsabilitate pentru munca personală şi cea a celor 8 subalterni – asistentă medicală superioară.\n\n– Ziua mea de muncă începe cu înregistrarea pacienților exrernați și internați pe parcursul a 24 de ore în secția terapie, pe urmă în secția de îngrijire a pacienților cu boli cronice. Sunt angajată pe un salariu la terapie și pe 0,5 salariu la boli cronice. În ambele secții avem în total 82 de paturi. Azi pacienţi sunt mai mulţi decât acest număr, pentru că spitalul este încă în proces de revenire la lucrul obișnuit, după ce au fost externați ultimii pacienți ce au suferit de Covid-19.\n\n– Cum a fost pentru Dvs încercarea ”covid”? \n\n – De la început a fost o stare de șoc pentru noi. Am fost rupți de activitatea zilnică cu care eram obișnuiți și am fost puși în situația ”nu avem de ales”. Am fost nevoiți să ne acomodăm. Ne-a fost foarte greu, mai ales primele luni: altă modalitate de lucru, alt proces, dar și faptul că eram nevoiți să activăm în echipamentul special. Îmbrăcăm combinezoanele în care ne aflam permanent de la 6 la 10 ore uneori. Eu am lucrat așa mai puțin, numai atunci când eram de gardă. Munca mea era, conform cerințelor, să mă aflu în zona curată: sora gospodină și asistenta superioară se ocupau de momente organizatorice și doar periodic îmbrăcam combinezonul și mergeam în zona roșie ca să verific curățenia și cum își îndeplinește personalul obligațiile de serviciu.\n\n– V-a fost frică? \n\n – Da! Foarte! Când am îmbrăcat prima dată combinezonul am vrut să las lucrul, de frică ce-mi era. Când am luat primul meu serviciu în secția covid, parcă eram curajoasă, când a venit timpul să întru în secție, am îmbrăcat combinezonul, mi-am pus masca, iar când a venit rândul ochelarilor, mi s-a făcut rău. E din cauză că sufăr de claustrofobie, am frică de spaţii închise. M-am dezbrăcat, am venit în cabinet, m-am așezat și am spus ”nu, n-am să pot!” Am stat vreo 20 de minute, mă încurajam singură pe mine. Apoi o colegă, Carolina, la fel a venit și a spus ”ești mai puternică decât noi, trebuie să poți!” Am mai făcut o încercare. De această dată am intrat în secție din zona curată și am ieșit direct afară, pe uşa opusă. Am mai avut nevoie de vreo 20 de minute să-mi revin, după care am început a lucra, am făcut procedurile. Dar, oricum, a fost un disconfort foarte mare, nici nu poate fi redat! Din secția noastră, patru persoane, printre care şi eu, n-am suferit de covid. M-a ferit Domnul…\n\n– Cine v-a fost primul mentor în profesie? \n\n – După anul trei am făcut practica în secția terapie a Spitalului de circumscripție Cojușna, r. Strășeni. Asistentele de acolo ne încredințau tot felul de proceduri, care erau mai multe, inclusiv fizioterapii. Aici, la Criuleni, mentoră mi-a fost dna Liuba Cangea. Dumneaei era asistentă superioară și era foarte severă cu noi. Am plâns chiar, mi-a fost greu, în schimb am avut o școală bună care îmi este de folos și azi. Și eu sunt severă la rândul meu, am \n\n cerințe mari, dar eu știu că dacă vii la serviciu, funcțiile trebuie îndeplinite sută la sută. De la mine cere șeful secției, vicedirectorul, directorul să supraveghez respectarea regimului sanitar antiepidemic și cum se îndeplinesc procedurile în secție, fiindcă vrem calitatea actului medical. Pacientul are mereu dreptate și noi trebuie să-l deservim cum trebuie, cum cere protocolul. Poate pe alocuri sunt mai severă decât trebuie, în schimb lucrul dă roade. Noi avem rezultate bune, secția e una dintre cele mai bune, se menține curățenia, disciplina, pacienții se trag la noi, personalul e educat, bine pregătit, cu experiență.\n\n– Da de ce v-ați ales profesia de asistentă medicală? \n\n – În copilărie, ca toate fetițele, mă jucam ”de-a spitalul”. Îmi amintesc că aveam niște fiole de vitamina B12 și B6, nu știu de pe unde s-au luat la noi acasă. Le păstram cu grijă și când venea vremea să ne jucăm cu fetițele din mahala, ne acomodam și chipurile „lucram” în spital. Nu aveam seringi, dar simulam cum facem injecții păpușilor. Când am crescut îmi doream să lucrez în comerț, dar atunci la comerț era concursul mult mai mare decât la \n\n medicină şi mă temeam că n-am să trec. Într-un ziar am văzut un articol despre școlile de medicină din republică. Am ales școala de bază din or. Chișinău, care acum e colegiu de excelență. A fost greu primul an, desprinsă de mama, de la Briceni, mergeam rar acasă. La Criuleni am venit după absolvire, în urma repartizării. După un an de zile m-am casatorit la Slobozia Dusca.\n\n– Cât de bine este remunerat astăzi personalul medical? \n\n – Pe durata activităţii am avut situaţii diferite. Au fost ani când se reţineau salariile multe luni la rând. Atunci îmi amintesc că am instalat acasă telefonie şi servicii stomatologice ce mi-au fost decontate din salariul pe care-l aveam pe hârtie… Acum puţin a mai crescut salariul, dar şi aşa nu e suficient. Cei care lucrează în ture de 24/24, au ore de noapte mai plătite. Noi, cei care lucrăm doar pe parcursul zilei, avem salarii mici: infirmierele, bufetierele, lucrătorii de la blocul alimentar, asistente medicale. Din cauza remunerării mici, nu ne ajung cadre, nu putem găsi persoane ca instituţia să activeze cum scrie cartea. Acum căutăm magazioneră, dar cine să vină la un salariu de 3 mii de lei, să lucreze în fiecare zi? Eu activez pe un salariu şi jumătate nu din plăcere, că vreau lucru mult, dar pentru că mă apropii şi eu de vârsta de pensionare şi vreau să am o pensie cât de cât… dacă mi-a da Domnul zile să ajung la pensie şi să mă pot odihni, dar în ritmul în care lucrăm…\n\n– Copiii v-au urmat calea? \n\n – Nu, fiica şi fiul sunt ingineri, au absolvit Politehnica. Miam dorit ca fiul să înveţe medicina, dar insistenţa mea nu a dat roade.\n\n– Aţi fost apreciată, la începutul acestui an, cu titlul „Omul Anului 2020”, de către administraţia raională. V-a surprins această distincţie? \n\n – Da! De când se dă acest titlu, din personalul medical mediu nu prea au fost apreciaţi lucrători. Doar medici erau menţionaţi până acum. Clar că e plăcut, că după atâția ani de activitate în aceeaşi secţie, din primul an de muncă şi până în ziua de azi, n-am schimbat nici secţia, nu că instituţia… Undeva într-un locuşor al inimii ne durea pe noi, asistentele medicale, că suntem ignorate. Multe colege de-ale mele au meritat acest titlu: că au activat bine, s-au dedicat profesiei, au fost asistente superioare… două deja nu mai sunt în viaţă…\n\n– Suntem la final de an şcolar. Dacă ar fi să motivaţi un absolvent din acest an să meargă la medicină, să înveţe de asistent, ce i-aţi spune? \n\n – Cinstit, i-aş zice „nu”! Acum nu regret alegerea profesiei, dar au fost momente când am regretat. Are şi plusuri profesia noastră: aduci la stări de bine pacientul, îl mângâi cu o vorbă, cu un sfat. E plăcut să auzi un simplu „Mulţumesc”, dar la minusuri – ne lipseşte mai multă colegialitate. Chiar dacă suntem doar asistenţi medicali, suntem şi noi personalităţi, oameni, avem familii, venim la lucru pentru un salariu, suntem membri ai unei societăţi, şi chiar dacă nu avem studii superioare, asta nu înseamnă că merităm o atitudine mai neglijentă. Noi nu suntem slugile cuiva, nu lucrăm la cineva acasă, dar ne decicăm oamenilor, societăţii. Ne-am dori mai mult respect.\n\n– Se apropie Ziua lucrătorului medical şi al farmacistului. Cum veţi marca sărbătoarea profesională? \n\n – Anul trecut, din cauza pandemiei, atât de epuizate eram, că nu ne ardea de ea. Anul acesta sperăm să avem o sărbătoare în colectiv măcar, că în familie serbăm mai puțin. Nici în concediu nu am fost în 2020, sper că măcar anul acesta o să-mi pot vedea dulcii nepoţei, care sunt în Statele Unite, dar până nu se aranjează lucrul secţiilor, cred că şi concediul programat în iunie se va transfera pentru octombrie…",
    "metadata": {
      "original_file": "Est-Curier_0338.html"
    }
  },
  {
    "title": "Consilierii comunei Coșnița, r. Dubăsari, riscă să fie sancționați pentru vot",
    "content": "Duminică, 9 iulie 2023, consilierii comunei Coșnița, r. Dubăsari, s-au întrunit în ședință extraordinară și au decis angajarea unor avocați care să-i reprezinte în instanța de judecată, în procesul cu o societate comercială.\n\n„Consilierii locali au primit de la executor judecătoresc procese-verbale prin care sunt anunțați că au comis o contravenție. Am împuternicit avocați să atacăm aceste procese-verbale în judecată, pentru că nu suntem de acord cu ele” – ne-a informat primarul Alexei Gafeli . Cu același scop, consilierii au alocat suma de 20 mii de lei, pentru achitarea avocaților ce vor reprezenta interesele consiliului în instanță.\n\nAnterior, la 18 ianuarie 2023, Judecătoria Criuleni i-a obligat pe consilierii comunei Coșnița, să emită o decizie favorabilă agentului economic SRL „N. Gorgan” care a cerut schimbarea destinației unor terenuri din categoria agricole în categoria pentru extragerea substanțelor minerale utile. Această decizie a rămas irevocabilă, iar un executor judecătoresc a început procedura de executare. La 22 mai consilierii coșnițeni au emis, de fapt, prima decizie prin care au refuzat de a schimba destinația terenului, pentru că în 2022 consiliul doar a consemnat în procesul-verbal al ședințelor faptul că a discutat adresarea agentului economic, fără a emite și un act. Lucrările de exploatare a zăcământului au început înainte să fie emisă decizia despre schimbarea destinației, fiind decopertat solul fertil, fapt denunțat de către primar la poliție, ca fiind o încălcare.\n\nConsilierul Victor Bulat, cel care a reprezentat consiliul în litigiul cu administrația carierei, proces ce a avut loc pe parcursul anului 2022, solicitat de „Est-Curier”, a spus că a fost informat de către executorul judecătoresc despre răspunderea contravențională și aplicarea unei amenzi în valoare de la 150 la 180 u.c., pentru că a votat împotrivă. Cât privește votul, Victor Bulat l-a motivat în felul următor:\n\n„Consilierii au fost anunțați numai atunci, când deja trebuiau să voteze proiectul deciziei, dar avizul (autorizația) l-a dat primarul. Procedura s-a făcut în temeiul bonității terenului stabilită la data când a fost vândut pământul, cu mai mulți ani în urmă, dar procedura de stabilire a bonității trebuia făcută la moment. Nu poate fi peste drum bonitatea 56 puncte, dar aici – 16 puncte. Când s-a vândut terenul, s-a vândut ca teren agricol, dar acum, când se schimbă destinația, trebuie revizuite toate documentele și aceeași bonitate, să ne convingem că e 16, 10, 50 sau 100. Noi deja am contestat procesele verbale, la executorul judecătoresc, și dumnealui urmează să ne atace în judecată. Îmi pare rău că așa se întâmplă la noi în țară. Cred că acesta va fi ultimul mandat al meu. Am candidat să fiu primar, am fost consilier, am făcut multe lucruri frumoase pentru sat, cu care mă mândresc, dar cumva sunt descurajat de această decizie. Când vrei să spui dreptatea și realizezi că lucrurile nu sunt corecte, iese că sunt cel mai rău om în țară. Votul nu poate să mi-l impună sau să mi-l decidă cineva. Eu cu capul meu și cu mâna mea trebuie să-mi dau votul corect. Peste un an sau trei cineva poate să ne întrebe, de ce am votat „pentru” dacă nu era corect, poate să ne bănuiască de careva interese. De atâta eu am votat mereu cum am considerat corect” – a spus Victor Bulat.\n\nIon Ciumac, șeful Oficiului Teritorial Chișinău al Cancelariei de Stat, comentând situația de la Coșnița, a spus: „Este dreptul discreționar al consiliului local să adopte o decizie favorabilă sau defavorabilă persoanei care s-a adresat consiliului. Oficiul verifică dacă decizia a fost luată cu numărul necesar de voturi și nu a găsit careva impedimente de a plasa actul respectiv ca fiind unul legal. Acțiunile care au urmat din partea agentului economic, țin deja de dreptul lui de a se adresa organelor competente să constate dacă a fost o depășire de atribuții din partea consilierului care a votat „pro” sau „contra”. Agentul constatator decide. Instanța de judecată i-a obligat pe consilieri la 18 ianuarie 2023 să emită o decizie, dar nu i-a obligat să emită o decizie favorabilă sau defavorabilă. Consilierii au dreptul autonom de a decide cum consideră, precum și dreptul de a contesta sancțiunea, dacă nu a fost omis termenul de contestare.”\n\nAdministratorul SRL „N. Gorgan”, Dumitru Cebotari, într-un răspuns adresat redacției „Est-Curier”, menționa că întreprinderea are toate actele necesare activității, și că Judecătoria Criuleni a constatat ilegalitatea refuzurilor Consiliului local Coșnița și l-a obligat să emită decizia favorabilă cu privire la schimbarea destinației terenurilor solicitate. Hotărârea în cauză a devenit definitivă la 11.04.2023, pusă în executare la 19.04.2023, pe care pârâții au ignorat-o.\n\nÎn cadrul unor audieri publice, mai mulți coșnițeni și pohrebeni s-au expus împotriva extracției de nisip și prundiș din extravilanul com. Coșnița, teren situat între localitățile Coșnița și Pohrebea, semnând o declarație colectivă.",
    "metadata": {
      "original_file": "Est-Curier_0292.html"
    }
  },
  {
    "title": "Ministerul Muncii și Protecției Sociale vine cu precizări",
    "content": "Mai mulți cetățeni au rămas nedumeriți de compensația primită pentru energie pentru luna noiembrie 2024. Ministerul Muncii și Protecției Sociale spune că gospodăriile care primesc compensații, nu vor achita mai mult, decât în anul trecut.\n\nCompensațiile din luna noiembrie, pentru consumatorii de gaze naturale, au fost calculate pornind de la tariful din luna noiembrie – cel de 13.12 lei/m3. Mai jos este ilustrat un caz real al unui solicitant de compensații. Acest caz, ca și majoritatea celor care beneficiază de compensații, arată că sistemul de compensații asigură și va continua să asigure angajamentul luat – prețul final pentru gaze naturale al beneficiarilor de compensații nu va fi mai mare în acest an.",
    "metadata": {
      "original_file": "Est-Curier_0441.html"
    }
  },
  {
    "title": "Premiul Mare a rămas la Corjova",
    "content": "La cea de XII-a ediție a Festivalului-Concurs naţional al interpreţilor fluierari și al formaţiilor de fluierişti „Nistrule cu apă lină” și-au anunțat prezența șapte colective de fluierişti şi cinci solişti. Fiecare concurent trebuia să interpreteze patru piese diferite ca gen, astfel încât membrii juriului (Victor Ghilaș, doctor habilitat în studiul artelor, conferențiar universitar, muzicolog al CNCPPCI, Maestru în Artă; Denis Gînga, şef Direcție Cultură tradițională CNCPPCI; Elena Frumosu, șefa Secției Cultură şi Turism Criuleni; Ghenadie Tutunaru, specialist principal fanfare CNCPPCI, Maestru în Artă; Sergiu Tiron, maestru de concert la Orchestra de muzică populară „AMTAP”, profesor de fluier și trompetă, Maestru în Artă; Valentin Dragalin, profesor de fluier și nai la IPLT „Onisifor Ghibu” şi Valentin Golomoz, artist instrumentist) să poată face un clasament mai documentat. \n\n După câteva ore de muzică, complementate și de câțiva stropi de ploaie, au fost identificați premianții, deși în debutul festivității primarul Gheorghe Ojog zicea că:” fiecare dintre cei veniți la acest festival este deja un câștigător, indiferent de faptul la cine va ajunge Premiul Mare”.\n\nPremiul II – Ansamblul de fluierași din s. Ciuciuleni, r. Hîncești, cond. Ion Boldeș; \n\n Premiul III – Ansamblurile de fluierași „Mocșienii” din s. Oxentea, r. Dubăsari, cond. Mihai Andrieş şi „Stejăreii” din or. Chișinău, LT ,,B.P. Hajdeu”, cond. Dumitru Danu. \n\n Menţiuni: ansamblurile de fluieraşi „Mugurașii”, or. Ocnița, ȘA „T. Negară”, cond. Anatolie Plăcintă şi „Fluieraș” din s. Scorțeni, r. Telenești, cond. Ion Armașu. \n\n Compartimentul Interpreți: \n\n Premiul Mare – interpretul fluierar Marius Bivol din s. Corjova, r. Criuleni; \n\n Premiul I – interpretul fluierar Maxim Ceban din s Soloneţ, r. Soroca; \n\n Premiul II – solistul Răzvan Beșleaga, Formația „Doruleț” din s. Volintiri, r. ȘtefanVodă ; \n\n Premiul III – fluierarul Timofei Micriukov, LT „B.P.Hașdeu”, or. Chișinău; \n\n Mențiuni: Andrei Măgurean, cond. formației „Izvoarele” din s. Onițcani, r. Criuleni şi Dan Cotlău din s.Leușeni, r.Telenești.\n\nEmoțiile concurenților au fost diluate de evoluările Ansamblului de cântece și dansuri populare “Armenișana” din com. Armeniș, județul Caras-Severin, România, conducător Mitru Dragomir, colectivelor folclorice „Șoimanii”, „La stînca” din s. Dubasarii Vechi, „Mărgaritarele Basarabene”, Corjova și “Taraf-ului de Chișinău” conducător Marin Bunea și interpreților de muzică populară: Constantin Rotaru, Marina Coptu, Larisa Sprîncean și Nicoleta Coban. \n\n Mitru Dragomir, conducătorul ansamblului de cântece și dansuri populare “Armenișana” din com. Armeniș, județul Caras-Severin, România,spunea pentru „Est-Curier” că e pentru a cincea oară la Corjova și de fiecare dată observă schimbări calitative atât în infrastructura localității, cât și în evoluția festivalului. \n\n Festivalul-concurs naţional al interpreţilor fluierari și al formaţiilor de fluieraşi „Nistrule cu apă lină”este organizat de Centrul Naţional de Conservare şi Promovare a Patrimoniului Cultural Imaterial, în colaborare cu Consiliul raional Criuleni, Secția Cultură și Turism Criuleni și Primăria Corjova.",
    "metadata": {
      "original_file": "Est-Curier_0011.html"
    }
  },
  {
    "title": "Narațiuni false despre referendum, integrarea europeană a Republicii Moldova și UE",
    "content": "Pe 20 octombrie 2024, va fi organizat referendumul privind aderarea Republicii Moldova la Uniunea Europeană. Înaintea acestui eveniment, în spațiul public circulă diverse mituri despre plebiscit și comunitatea europeană, care nu au nicio legătură cu realitatea. Obiectivul autorilor acestor falsuri este alimentarea unor frici și majorarea numărului euroscepticilor.\n\nFALS: Republica Moldova își va pierde neutralitatea. „Una dintre cele mai tragice consecințe ale referendumului anunțat de guvern este anularea statutului de neutralitate al Republicii Moldova.”\n\nÎN REALITATE: Conceptul de neutralitate a Republicii Moldova nu se va schimba. Articolul 11 din Constituție, care prevede că Republica Moldova este un stat neutru, nu va fi modificat.\n\nFALS: Republica Moldova va fi obligată să participe la acțiunile militare ale NATO. „Republica Moldova a semnat un acord militar cu UE. Guvernarea susține că acest lucru va spori capacitatea noastră de apărare. Dar, de fapt, țara este acum obligată să participe la acțiunile militare ale NATO.”\n\nÎN REALITATE: Acordul de parteneriat în domeniul Apărării, semnat de premierul Dorin Recean și comisarul european pentru Afaceri Externe, Josep Borrell, la 21 mai 2024, la Bruxelles, nu conține nicio mențiune despre NATO sau participări la acțiunile militare ale acestei alianțe.\n\nFALS: NATO introduce activ trupe în Republica Moldova. „Trupe NATO vin pe teritoriul R. Moldova, iar moldovenii pot participa la exerciții militare.”\n\nÎN REALITATE: Republica Moldova este stat neutru prin Constituție, ceea ce înseamnă că nu poate face parte din alianțe militare, însă a stabilit relații de colaborare cu NATO în 1992, scopul principal fiind sprijinul pentru reformarea și modernizarea structurilor de apărare ale țării. Obligația de a participa la exerciții militare ale NATO sau introducerea trupelor NATO în R. Moldova fac parte din șirul de narațiuni fals e ale Kremlinului, precum că țara noastră este atrasă în război, încălcându-se neutralitatea acesteia. „Sperietoarea” NATO, „scenariul Ucrainei” sau „atragerea R. Moldova în război” de către Occident și guvernarea pro-UE sunt unele dintre narațiunile preferate ale propagandei Federației Ruse.\n\nFALS: Dacă va adera la UE, R. Moldova va dispărea, pentru că se va uni cu România. ,,Referendumul va priva R. Moldova de neutralitate și suveranitate. După referendum, pe 21 octombrie, vom deveni România”, „scenariul este integrarea în UE pentru unire cu România și anularea statalității, suveranității și independenței”, „integrarea europeană va duce la dispariția țării, iar România are pretenții teritoriale și va anexa Republica Moldova.”\n\nÎN REALITATE: Prevederile Constituției cu privire la suveranitatea R. Moldova nu se vor schimba. Articolul 1 din Constituție prevede că „Republica Moldova este un stat suveran și independent, unitar și indivizibil.” Articolul 2 „Suveranitatea și puterea de stat” stipulează: 1. Suveranitatea națională aparține poporului Republicii Moldova, care o exercită direct și prin organele sale reprezentative în formele definite de Constituție. 2. Niciun individ, nicio parte a poporului, niciun grup social, niciun partid politic sau altă asociație obștească nu pot exercita puterea de stat în numele lor. Uzurparea puterii de stat este cea mai gravă crimă împotriva poporului.” Integrarea în Uniunea Europeană nu înseamnă unirea cu un alt stat. Nu există nicio prevedere în acest sens și nici precedente în care două sau mai multe state s-ar fi „unit” după ce au aderat la UE. La fel, niciun stat care a aderat la UE nu și-a pierdut independența, statalitatea și suveranitatea.\n\nFALS: În Republica Moldova, vor fi interzise partidele de opoziție. „Dacă referendumul va trece, în R. Moldova nu va mai exista opoziție sau partide de centru-stânga.”\n\nÎN REALITATE: În statele europene există partide de opoziție, inclusiv de centru-stânga și de stânga. De exemplu, în România, țară membră UE, la guvernare se află un partid de centru-stânga (PSD) .\n\nFALS: R. Moldova va fi cedată Americii. „Referendumul este pentru a coloniza Republica Moldova în componența Europei și a o pune sub papucul Americii.”\n\nÎN REALITATE: Este o narațiune veche a propagandei de la Kremlin, potrivit căreia apropierea Republicii Moldova de UE înseamnă pierderea suveranității și conducerea țării din exterior . Narațiunea a fost repetată de mai multe ori de înalți oficiali din Federația Rusă și de politicieni locali sprijiniți de regimul de la Moscova, dar nu e bazată pe niciun argument.\n\nRepublica Moldova a obținut, în iunie 2022, statutul de țară candidată pentru aderarea la UE, iar în decembrie 2023, Consiliul European a decis inițierea negocierilor de aderare. Procesul de aderare la UE este unul complex și implică o serie de reforme în țările ce doresc să se alăture comunității europene. Bruxelles-ul sprijină Chișinăul politic, financiar și economic, astfel încât procesul de aderare în sine reprezintă un câștig.\n\nÎn prezent, 27 de state fac parte din Uniunea Europeană, iar fiecare dintre acestea și-a păstrat statalitatea, independența, având mai multe beneficii, precum libera circulație și comerț liber, dar și drepturi în procesul de luare a deciziilor în interiorul UE, inclusiv dreptul la veto. Uniunea Europeană este printre principalele instituții internaționale care oferă sprijin financiar Republicii Moldova, iar România se numără printre liderii statelor donatoare.\n\n*** Mai multe informații despre acest subiect puteți găsi pe www.stopfals.md",
    "metadata": {
      "original_file": "Est-Curier_0504.html"
    }
  },
  {
    "title": "La Criuleni timpul se încălzește",
    "content": "În noaptea de duminică 23 octombrie se așteaptă ploi puternice, iar ziua soarele va apărea pe cer între orele 14 -15, conform serviciului Hidrometeorologic de Stat .Săptămâna viitoare, conform www meteo2.md cerul va fi noros.",
    "metadata": {
      "original_file": "Est-Curier_0154.html"
    }
  },
  {
    "title": "Dionis Cenușă: „Anul 2017 va fi condiționat de mai mulți „dacă”, inclusiv în context european...”",
    "content": "Sfârșitul anului 2016 a fost marcat, în Republica Moldova, de învestirea unui nou șef al statului. Socialistul Igor Dodon – care a câştigat cursa prezidenţială din toamnă datorită unui agresiv discurs anti-european și pro-estic, „garnisit” cu minciuni și manipulări mediatice grosolane – anunţă, printre priorităţile sale, revizuirea şi chiar denunţarea Acordului de Asociere cu UE, dar şi alte acţiuni care să întoarcă Republica Moldova din parcursul european.\n\nCât, din ceea ce a promis/promite proaspătul președinte este bravadă politică și la ce să ne așteptăm, în context local și global, în anul 2017? Despre aceasta am discutat cu Dionis Cenușă, analist politic, expert asociat la „Expert-Grup”.\n\n— Este sau nu Igor Dodon în funcția de președinte o catastrofă pentru Republica Moldova, așa cum îl văd mulți care nu l-au votat și care nici nu îl recunosc în calitate de șef al statului?\n\n— Depinde ce înțelegem prin catastrofă… Cert este că el va face tot ce îi stă în puteri pentru ca Republica Moldova să redevină un satelit al Rusiei. Ne îndreptăm în direcția unei revizuiri a politicii externe pe termen lung. Nu se va întâmpla totul imediat, evident. În 2017, Dodon va tatona terenul, dar dacă – și acest „dacă” este o condiție importantă – el și partidul său reușesc să se impună în alegerile parlamentare, agenda europeană va suferi schimbări serioase.\n\n— Speram la un răspuns mai optimist…\n\n— Optimismul ar putea veni doar de la acești ipotetici „dacă”. „Dacă” Dodon are majoritatea în Parlament. „Dacă” Ucraina reușește să țină piept ofensivei Rusiei – căci, odată obținut succesul în Siria, unde s-a reușit menținerea regimului Assad la putere, Rusia va avea mai mult timp și forță să se orienteze spre alte puncte strategice. „Dacă”, după alegerile din Franța și Germania, sancțiunile economice față de Kremlin vor fi menținute – în caz că acestea vor cădea, Rusia se va revigora economic, respectiv, Dodon va putea spera la un mai mare sprijin rusesc. Sunt condiții cruciale pentru ca agenda lui Dodon să fpoată fi implementată.\n\nGuvernarea pretins europeană, la rândul ei, mizează pe Uniunea Europeană și pe asistența oferită de aceasta și care, totodată, îi conferă un soi de legitimitate. Căci, chiar dacă este oferită țării și cetățenilor, această asistență este prezentată drept o susținere directă a Partidului Democrat, aflat la guvernare. Actorii locali devin din ce în ce mai ingenioși în ceea ce privește exploatarea factorilor externi.\n\n— Dacă depindem atât de mult, inclusiv financiar, de factorii externi, va porni, totuși, noul președinte revizuirea Acordului de Asociere?\n\n— Dodon este un actor rațional și nu va face acest lucru până când nu va avea, cel puțin parțial, garanția că sprijinul oferit de UE poate fi înlocuit cu asistență sau cu o mai mare prezență economică rusească aici. De aceea și este interesat de readucerea Rusiei la nivel de investitor, de prezență umanitară și educațională. Problema va fi pusă mai tranșant atunci când va avea niște garanții. Contează, de asemenea, felul în care va evolua Uniunea Economică Euroasiatică. Cred că, dacă se va merge spre această Uniune, Igor Dodon va încerca să condiționeze și să ceară ceva în schimb, așa cum au făcut unele țări din Asia Centrală.\n\n— Cât de capabilă este Rusia să ducă în spate atâția „profitori”?\n\n— Tocmai de aceea ziceam că depindem mult de factorul extern, de sancțiuni, de prețul la petrol etc… Trebuie să privim lucrurile în complexitate. Chiar dacă ne pare că nu ne influențează alegerile din Franța, Germania sau Olanda.\n\n„Să te cerți cu Băsescu e departe de a face ordine, dar…”\n\n— Ce previziuni aveți pentru aceste alegeri?\n\n— Având în vedere numeroasele și răsunătoarele atentate teroriste, produse în 2016 în Europa – inclusiv la Berlin, chiar în ajun de Crăciun -, cred că în multe țări din UE se va intensifica discursul populist și naționalist. Cu cât mai mult se va intensifica acest discurs, cu atât mai greu va fi pentru forțele pro-europene din cadrul Uniunii – cum ar fi Angela Merkel, care este o pro-europeană convinsă – să obțină sprijinul populației. În Franța, este clar că va câștiga unul dintre cei doi candidați pro-ruși, deja depinde dacă cel mai radical sau cel mai moderat.\n\nȘi în Europa, frica de insecuritate este un instrument folosit pe larg pentru a manipula oamenii. Vedeți fenomenul Brexit. Dar bățul, și în cazul europenilor, este cu două capete. Căci, cu cât mai multe fisuri va da proiectul european, cu atât mai mare va fi dorința inamicilor acestui proiect de a-l nimici. E ca atunci când vrei să dobori până la capăt un animal rănit… De aceea, securitatea europenilor depinde foarte mult de însuși proiectul european, de capacitatea lui de a rezista la crizele care au devenit un adevărat test de rezistenţă pentru liderii comunitari. Şi pentru noi, agenda europeană depinde de agenda internă a UE.\n\n— Ați spus despre Igor Dodon că este un politician rațional. Cât de rațional este ca, încă neînvestit în funcție, să începi a te război cu foști președinți?\n\n— Cred că trebuie să mergem în profunzimea problemei. Profilul președinților pe care i-am avut până acum este cel al unor persoane slabe, aproape invizibile. Iar Dodon știe că, potrivit sondajelor, oamenii își doresc un președinte puternic, care să facă ordine. Să te cerți cu Băsescu, evident, ori să lupți cu unioniștii este departe de a face ordine, dar aceste lucruri mărunte sunt o manevră care te ajută să-ți amplifici mesajul toxic și să pari un președinte puternic. Așa a făcut în campanie, unde a operat cu minciuni – și nu cred că va înceta să facă asta. Căci este, prin excelență, un om care poate să transforme o problemă artificială în una reală la nivel de percepție publică. Din păcate, cu un președintele care este principalul mincinos al țării, instituția prezidențială va fi și mai compromisă.\n\n— Va reuși guvernul, declarat pro-european și cu o groază de probleme, să asigure un echilibru de putere?\n\n— Înainte de toate, eu cred că guvernarea – așa neintegră şi netransparentă cum o știm – este totuși pro-europeană. Ei se văd în proiectul european, chiar dacă sunt corupți și nu reușesc să livreze reformele necesare către cetățeni – dar acest soi de „schizofrenie” îl întâlnim și în alte țări. Drept urmare, avându-l pe Dodon pe extremă, Partidul Democrat are șansă unei mici reabilitări de imagine. Căci, ce faci când nu arăți prea bine? Te compari cu cel care arată și mai prost, nu?! Astfel, Dodon devine o necesitate pentru ei, un factor de echilibru ce îi va ajuta să-și vândă mai ușor semi-adevărurile şi să devină ceva mai credibil. Pentru că, din păcate, cu asta se operează acum la nivel guvernamental – semi-adevăruri.\n\n— Este o afirmație ce nu dă prea bine – semi-adevărurile. Pe ce se sprijină ea?\n\n— Pe final de toamnă am lansat un manual în care, pe lângă faptul că oferim o lectură, sperăm noi, mai facilă a prevederilor juridice ale Acordului de Asociere, prezentăm și un tablou comparativ al situației din Georgia și Ucraina – țări care au semnat acest document ambițios în aceeași zi cu noi. Așadar, din punctul de vedere al potențialului de a realiza reforma până la capăt, cel mai bine stau georgienii. Noi, care am fost povestea de succes, suntem cam la același nivel cu ucrainenii, care au un război civil în desfășurare. Dar, faptul că astăzi Kievul se află sub presiunea mai multor provocări – securitatea, societatea civilă foarte reactivă, factorul extern, de care depinde asistența externă -, ne face să presupunem că Puterea de acolo va depune eforturi de euro-integrare mai mari și că ne vor depăși. Pe alocuri, deja suntem codași, de fapt. Chiar dacă, așa cum am văzut din ultimele vizite ale premierului Pavel Filip la Bruxelles, guvernarea de la Chișinău este optimistă și crede că vom putea fi într-un pas cu Georgia. Eu nu sunt atât de optimist. Nici deblocarea asistenței bugetare externe, anunțată pe final de an, nu mă face mai optimist.\n\n— Guvernarea este optimistă și adoptă acte legislative care, formal, se pliază pe cerințele UE. Un exemplu ar fi normele de lucru la calculator, gândite pentru binele angajaţilor. În paralel, este adoptată o controversată amnistie fiscală, care deja a fost criticată de organismele internaționale… Pentru binele cui?\n\n— Asta noi trebuie să o clarificăm. Şi să punem presiune, aşa cum s-a întâmplat în cazul acestei legi, dar nu se întâmplă în multe alte cazuri. Deseori noi punem UE în situația de a arbitra în Republica Moldova. Dar UE gândește ca un actor pragmatic. Bruxellesul susține țările din vecinătate pentru ca acestea să nu se transforme, din zone de relativă securitate, în exportatori de insecuritate. Dar și UE devine mai dură. Dovadă și faptul că asistența externă va fi tot mai mult focusată pe proiecte concrete, nu pe sprijinul bugetar direct, care le oferea un carte-blanche guvernanților. Aceasta ar putea să sporească reformele structurale (justiția, administrația publică, sectorul energetic, combaterea monopolurilor), precum și acțiunile cu efecte tangibile pentru cetățeni. Succesul asistenței UE depinde atât de voința politică a autorităților, cât și de comunicarea cu cetățenii, de care Delegația UE de la Chișinău a început să aibă mai multă grijă decât anterior. Se pare că Uniunea Europeană, în sfârşit, a însuşit lecţia că, în Europa de Est nu poți să oferi bani „pe cuvânt de onoare”. Şi va acționa în consecință.\n\n— Vă mulțumim pentru interviu şi Vă dorim un an nou cu multe realizări!\n\nArticol realizat de Asociaţia Presei Independente (API) cu suportul financiar al National Endowment for Democracy (NED).",
    "metadata": {
      "original_file": "Est-Curier_0380.html"
    }
  },
  {
    "title": "De Ziua Națională a Culturii, la Criuleni a fost omagiat Eminescu și anunțată data Galei Culturii (foto, video)",
    "content": "Astăzi în Republica Moldova este marcată Ziua Națională a Culturii. Este și ziua în care s-a născut marele poet al românimii, Mihai Eminescu (1850-1889).\n\nLa Criuleni, Ziua Națională a Culturii s-a pliat, din 2012, de când a fost instituită, peste un eveniment organizat tradițional de către intelectualii locului, și anume depunerea de flori la bustul poetului, instalat la pe aleea bulevardului Mihai Eminescu din acest oraș. De regulă, evenimentul include și recitaluri de poezii și cântece despre Eminescu sau pe versurile sale. În acest an, evenimentul a fost cu durată mai scurtă, dar de aceeași intensitate.\n\nElena Frumosu, șefa Secției Cultură și Tursim Criuleni, de ziua lui Eminescu, îndemna cititorii să-și amintească despre opera poetului, care este mereu actuală și contemporană, să studieze și să o promoveze. „Vă felicit pe toți cu această ocazie și cu cea a Zilei Naționale a Culturii, și vă invit la ediția a doua a evenimentului Gala Culturii „Vivat Cultura 2024”, la fel, organizată sub numele și steaua lui Mihai Eminescu, la ora 11.00 în incinta Centrului Raional de Cultură și Tineret „G. Sîrbu”, pe 20 ianuarie, ca să celebrăm împreună acest eveniment de totalizare”, a mai spus Elena Frumosu.\n\nSimion Pădurean, reprezentantul Guverului în r. Criuleni, cu referire la personalitatea lui Eminescu, remarca: „A fost un politician care și-a iubit mult patria, poporul și niciodată nu i-a fost rușine să se identifice ca parte a poporului român: „Suntem români și punctum!”.\n\n„Să dea Domnul să se mai nască în țara noastră oameni ca geniul nostru Mihai Eminescu. Să nu uităm cine suntem, de la ce rădăcini am pornit și să păstrăm veșnica pomenire celor care ne-au înălțat printre toate popoarele cu generozitatea și talentul lor!” – a adăugat Vasile Pistrui, preot.\n\nCu prilejul Zilei Naționale a Culturii, ministrul Sergiu Prodan a transmis un mesaj tuturor celor care stau la straja culturii în satele și orașele țării, dar și celor care ne promovează valorile peste hotare.\n\nEl a mulțumit angajaților din domeniul culturii pentru munca, pasiunea și dăruirea de care dau dovadă și care, deseori, sunt la limita sacrificiului. Ministrul a mulțumit și publicului, fără de care actul artistic nu ar putea avea loc, îndemnându-l să prețuiască cultura și pe oamenii care o creează.\n\n„Este bunul pe care îl putem purta cu noi în gând și suflet, e bogăția pe care o putem transmite generațiilor viitoare și pe care nu ne-o poate lua nimeni. Creatori și manageri culturali, interpreți, compozitori și dirijori, pictori, actori și regizori. Cei care ieșiți în fiecare seară în scenă și cei care asigurați bunul mers al lucrurilor din culise. Cei care vegheați tezaurul din micile muzee din sate, dar și cei care aveți grijă de funcționarea marilor muzee republicane sau săli de expoziții. Scriitori și poeți, editori de carte și de reviste culturale, care faceți ca povestea noastră, scrisă în română, să spargă granițele și să devină o poveste universală. Bibliotecari, care munciți în fiecare zi pentru ca să ne putem considera un popor cu cartea în mână. Artiști independenți, artiști contemporani, care prin spiritul vostru novator faceți ca ziua de mâine să se întâmple azi. Angajați ai secțiilor de cultură și ai caselor de cultură, care inspirați comunitățile ca să devină parte a actului artistic. Proprietari de pensiuni turistice, care v-ați deschis porțile și inimile pentru cei ce vor să ne cunoască țara. Profesori din școlile de artă, dar și din școli obișnuite, care sădiți germenele culturii în tinerele generații. Datorită vouă în țara noastră continuă să apară talente. Datorită vouă sunt păstrate și reînviate tradițiile. Datorită vouă, numele Moldova răsună cu multă mândrie pe toate continentele” – a spus ministrul Culturii.",
    "metadata": {
      "original_file": "Est-Curier_0046.html"
    }
  },
  {
    "title": "Campanii de caritate pentru bătrânii și copiii din Izbiște, la final de 2024",
    "content": "În această perioadă de iarnă sărbătorim cu bucurie și recunoștință mai multe sărbători care fac ca sufletul și inima noastră să fie pline de bunătate și iubire față de aproapele nostru. Astfel în localitatea Izbiște, r-l Criuleni, prin coordonarea și sprijinul oferit de AO „Izbiște – sat natal”, au derulat mai multe campanii de binefacere menite să aducă bucurie celor care au mai multă nevoie de sprijinul nostru.\n\nAstfel, pe data de 20 decembrie 2024, echipa asociației de băștinași din Izbiște, împreună cu echipa Immobiliare.md, prin intermediul campaniei „Nepoți de Crăciun”, inițiată de platforma Fundația de binefacere MCharity, au ajuns în casa a 43 de persoane în etate din localitatea Izbiște. Singuri, triști și plini de speranță… așa i-au găsit pe bătrâni promotorii acestei acțiuni. Ei le-au adus în dar mai multe produse alimentare, produse de igienă dar și multe zâmbete și îmbrățișări.\n\nAltă acțiune de caritate a fost Campania „Moș Crăciun există–Moș Craciun ești tu”, inițiată la fel de Fundația de binefacere MCharity, care în data de 26 decembrie 2024, împreună cu Moș Crăciun, au ajuns la 30 de copii din localitatea Izbiște, inclusiv și la 3 copilași refugiați din Ucraina și Rusia. Sunt copii care trăiesc în condiții modeste, dar în ochii lor strălucește o lumină caldă, o dragoste pură care te învăluie. La această campanie s-au alăturat și Ceramoll.md cu daruri prețioase. Copiii au scris, Moșul a citit, copii și-au dorit, Moșul a îndeplinit. Scrisori pline cu dorințe, dragoste și bunătate. Cu blândețea lor ne-au amintit că bunătatea vine din suflet, nu din avere.\n\n„De sărbători, ne reîntoarcem la ei, acei copii și bătrâni rupți de realitatea noastră zilnică pentru care Moș Crăciun este o poveste, iar credința în Dumnezeu rămâne a fi neclintită. Realitatea lor e departe de a noastră, un cozonac și o jucărie pot aduce bucuria cea simplă și inocentă de care noi am uitat cu desăvârșire. La fiecare campanie, eroii noștri vin să ne învețe iubirea și simplitatea, credința și speranța într-un an mai bun! Două campanii de suflet, “Moș Crăciun ești tu” și “Nepoți de Crăciun”, sunt la a 7-a ediție și anual cuprind sute de persoane, iar în Izbiște suntem deja al 4-lea an consecutiv prezenți” a relatat Rusu Tatiana, fondatoarea și directoarea Fundației de binefacere MCharity.\n\nMenționăm aici o altă frumoasă colaborare dintre Asociația de Băștinași Izbiște – sat natal și „Care for Moldova” (C4M) – o campanie umanitară lansată de Comunitatea Băștinașilor din Republica Moldova stabiliți în Arizona. Al doilea an consecutiv, scopul lor este ajutorarea familiilor vulnerabile, persoanelor în vârstă și persoanelor cu dizabilități de acasă, prin efortul cărora darurile de Crăciun au ajuns la 10 familii cu mulți copii din Izbiște.\n\n„Crăciunul este despre familie, iar prin aceste campanii de binefacere putem deveni familia celor care au uitat ce înseamnă să fie iubiți. Este o chemare să ne deschidem inimile și să oferim din ceea ce avem, pentru că, uneori, o simplă farfurie de mâncare și un gest sincer pot schimba o viață. Fiecare gest contează. Fiecare bătrân merită iubire. Crăciunul adevărat începe cu bunătatea noastră! Vă îndemnăm să vizitați bunicii și părinții cât mai des, deoarece ei au nevoie de noi. Și nu doar de sărbători…Vă mulțumim din suflet pentru cei care au pus mult suflet în toate cadourile de la Moș Crăciun și au lăsat cele mai emoționante răvașe”, a declarat Natalia Stănilă, voluntară AO „Izbiște – sat natal”.\n\nFotografii de la Izbiște, realizate de membrii cercului",
    "metadata": {
      "original_file": "Est-Curier_0416.html"
    }
  },
  {
    "title": "Alertă portocalie: Sâmbătă evitați călătoriile",
    "content": "Serviciului Hidrometeorologic de Stat,avertizează că în intervalul de timp 14.09.24 ora 03:00 – 15.09.24 ora 06:00, se prevăd ploi însoțite de descărcări electrice, periodic ploi torențiale (cantități de apă de 15-49 l/m 2 ), izolat foarte puternice (Cod portocaliu: 50-60 l/m 2 ). Se vor semnala intensificări ale vântului în rafale de până la 15-20 m/s.\n\nÎn caz de vânt puternic și ploi abundente, Inspectoratul General pentru Situații de Urgență recomandă oamenilor adăpostirea în mod de urgență într-o clădire sau mașină îndepărtată de firele electrice și copaci, care pot cădea peste autovehicul.\n\nTotodată, persoanele sunt îndemnate să evite aflarea înainte de furtună, în timpul, dar și după aceasta sub clădiri și instalații înalte, cum ar fi piloni, turnuri, stâlpi, dar și arbori înalți. Este important de reținut că distanța de siguranță este egală cu înălțimea construcției. Pentru evitarea situațiilor fatale, cetățenii sunt rugați să nu atingă sau să calce cablurile căzute la pământ.\n\nGestionarii bazinelor acvatice sunt îndemnați să monitorizeze lacurile, iar în caz de necesitate să coboare nivelul acestora în vederea evitării inundațiilor. Totodată, să se asigure că digurile de protecție sunt bine fortificate.\n\nDe asemenea, salvatorii recomandă ca în timpul intemperiilor, aparatele și utilajele electrice să fie deconectate, iar geamurile și ușile locuinței să fie bine închise. Mai mult, specialiștii îndeamnă oamenii să nu atingă caloriferele și alte obiecte metalice, deoarece acestea conduc foarte bine curentul electric.\n\nO atenție deosebită trebuie acordată și minorilor, astfel părinții sau cei care au în grijă copiii sunt rugați să nu-i lase de unii singuri acasă și să-i supravegheze în permanență, pentru a evita situațiile periculoase.\n\nÎn condiții meteorologice nefavorabile este esențial ca toți cetățenii să se pătrundă de responsabilitate pentru propria viața și a celor din jur, respectând cu strictețe recomandările autorităților.\n\nÎn caz de situații de risc și excepționale oamenii apelați de urgență Serviciul 112.",
    "metadata": {
      "original_file": "Est-Curier_0103.html"
    }
  },
  {
    "title": "Alexandru Manciu: „În prezent ne confruntăm cu o pandemie de Pesta Porcină Africană”",
    "content": "Situația epizootică, măsurile de combatere și de profilaxie a Pestei Porcine Africane (PPA) au fost discutate, la sfârșitul lunii ianuarie, la Ministerul Agriculturii și Industriei Alimentare, în comun cu autoritățile publice implicate, agenții economici și deținătorii de porcine.\n\nÎn prezent pe teritoriul țării sunt active trei focare de PPA, statistica fiind îngrijorătoare. Cu scopul de a preveni răspândirea bolii, Agenția Națională pentru Siguranța Alimentelor (ANSA) comunică despre necesitatea aplicării riguroase a măsurilor de biosecuritate în exploatațiile de creștere și întreținere a animalelor.\n\nÎn ultimele zile din ianuarie au fost confirmate 107 focare de PPA la mistreți.\n\nGAZETA de Chișinău a realizat un interviu cu Alexandru Manciu, director general adjunct pe probleme sanitar-veterinare la Agenția Națională pentru Siguranța Alimentelor.\n\n– Domnule Alexandru Manciu, ce ne puteți spune despre situația privind evoluția Pestei Porcine Africane (PPA) și pericolul răspândirii virusului în R. Moldova, odată ce au fost depistate deja focare ale acestui virus la fermele de porci?\n\nDin anul 2016 PPA a început să fie o mare problemă de sănătate animală în Republica Moldova. Până în 2016 boala era considerată o boală exotică, care în mod normal în R. Moldova nu ar fi trebuit să se întâlnească. Până în anul 2010 virusul PPA a fost înregistrat pe continentul african. În 2010 acesta a pătruns pe continentul european.\n\nAici putem să mai spunem că anul 2019 a fost unul complicat privind evoluția PPA la mistreți. Pentru că în 2019 au fost înregistrate câteva focare de PPA la aceste animale sălbatice. În acel an, cu regret, aproape toată populația de mistreți din Rezervația „Pădurea Domnească” a fost decimată de acest virus deosebit de contagios.\n\nAnul 2022 a fost unul complicat, deoarece până în anul 2022 nu au fost semnalate cazuri de PPA în ferme comerciale din R. Moldova. Toate cazurile care se înregistrau erau în exploatații neprofesionale, la persoane particulare, care țineau în mod tradițional câteva animale pentru propriile necesități.\n\nLa sfârșitul acestui an, a fost înregistrată PPA la una din cele mai mari ferme de porci din R. Moldova (raionul Nisporeni), unde 31.000 de capete au fost decimate.\n\nDe la începutul anului 2023 avem înregistrate patru focare de PPA, dintre care trei cazuri la porcii domestici, în fermele comerciale, și un focar la mistreți. Sâmbătă, 28 ianuarie, a fost confirmat un focar de PPA la mistreți. Suntem în proces de informare a autorităților. Notificările către organizațiile internaționale deja au fost transmise.\n\n– Ce se întâmplă cu grupurile de animale infectate cu acest virus? Ce patologie are virusul respectiv? Animalele mor?\n\nDacă vorbim de agentul etiologic care este implicat în provocarea acestei boli, e de menționat că este un virus cu o patogenitate destul de înaltă, dar și cu o contagiozitate extremă. Conform procedurilor și hotărârilor de guvern care reglementează controlul, se impune nemijlocit nimicirea întregului efectiv unde se depistează animale infectate cu PPA. Odată nimicite, animalele respective se supun înhumării, iar locurile unde au fost înhumate sunt strict monitorizate și supuse iarăși unei dezinfecții riguroase.\n\n– Cum află ANSA despre faptul că în unele gospodării particulare sau în fermele de creștere a animalelor, din localitățile R. Moldova, bântuie virușii?\n\nOdată cu identificarea riscului respectiv, organele statului au întreprins mai multe activități pentru a mediatiza virusul. Din anul 2014 s-au început primele activități pe dimensiunea profilaxiei PPA. Au fost elaborate o serie de materiale informative destinate țăranilor simpli și fermierilor. În prezent avem deja un program clar elaborat, care stabilește acțiunile de profilaxie, combatere și monitorizare a PPA. \n\n În mare parte, populația deja cunoaște că atunci când porcul din gospodărie are un comportament deocheat, semne ale bolii sau moare, trebuie să informeze nemijlocit medicul veterinar sau responsabilii din cadrul subdiviziunilor ANSA din teritoriu. Iar în cazul când nu are contactele acestora, să informeze autoritățile publice locale, care deja informează structurile responsabile, pentru a se deplasa la fața locului, unde se prelevează probe care se supun testărilor. În funcție de rezultatul testărilor, se aplică acțiunile care se impun. În cazul fermelor este mult mai ușor de a avea o monitorizare a bolii. Aceste ferme comerciale, pe lângă faptul că poartă responsabilitatea privind sănătatea și buna stare a animalelor, au obligația de a contracta serviciile unui medic veterinar. Acesta este mult mai versat în semnele clinice ale bolii și știe când trebuie să informeze medicii veterinari oficiali privind semnalmentele PPA.\n\nDeja avem clar stabilit că, săptămânal, probele provenite de la porcii care sunt mai mari de 60 kg să fie supuse testărilor în scopul excluderii PPA. Prin mecanismul respectiv a fost posibil de depistat la timp virusul PPA în cazul celor trei ferme de porci. Atunci când boala este depistată târziu, este complicat de asigurat combaterea acesteia și totodată persistă riscul de răspândire și în afara fermei a virusului PPA prin carnea obținută de la animale vii sau prin animale vii care se mișcă prin alte exploatații.\n\n– În cazul când virusul este depistat în faza inițială, animalele pot fi salvate prin tratament medicamentos?\n\nCu regret, la ora actuală nu există nici tratament și nici vaccin contra bolii respective, de aceea, independent de faza depistării bolii, animalele se nimicesc.\n\nCare este diferența? Atunci când o depistăm în faza inițială, este mai ușor de gestionat focarul. În cazul în care se depistează mai târziu, persistă riscul ca să apară și focare secundare din cauza mișcării animalelor sau de la produsele obținute din porcii contaminați. Virusul poate fi transmis nu doar prin contactul direct dintre animale bolnave și sănătoase, dar și prin produsele obținute din acești porci, inclusiv de la obiectele inanimate, cum ar, bunăoară, fi utilajele.\n\n– În cazul focarelor depistate la cele trei ferme de porci, plus un focar printre mistreți, nu există riscul ca porcii bolnavi să fie sacrificați, iar carnea să fie vândută prin piețe, în magazinele specializate?\n\nDacă vorbim de măsurile care se impun în zonele infectate sau în zonele de protecție și supraveghere, evident că, atunci când se depistează un focar, se izolează aceste zone, iar mișcarea porcilor care provin atât din exploatații nonprofesionale, cât și din ferme comerciale se supune restricțiilor. Riscul de a fi scoase ilicit aceste animale ar putea exista. Nu putem afirma cu certitudine că acestea nu ar putea fi scoase, dar permanent, atunci când apar focare, se creează atât filtre pentru a monitoriza mișcarea de animale, cât și razii, astfel încât să fie combatută mișcarea ilicită de animale. Evident că fermele comerciale sunt mai ușor de monitorizat. De ce? Deoarece carnea obținută de la porci ajunge în unitățile autorizate și trebuie să fie însoțită de certificate sanitar-veterinare. Ca să fie obținut certificatul sanitar-veterinar, animalele respective urmează a fi sacrificate în abatoare autorizate. Abatoarele autorizate nu pot recepționa animalele pentru care nu sunt prezentate acte ce permit transportarea animalelor. Acest mecanism stopează procesele de mișcări ilicite. Dar, cu regret, mai există la moment anumiți „țărani” care țin pentru propriile necesități un număr foarte mare de animale, circa 40-70 de porci. Ei au activitate tenebră și este foarte complicat să-i depistăm. Aici ne-ar ajuta mult societatea civilă dacă ne-ar informa despre mișcările ilicite de animale, pentru a nu încuraja procurarea de carne, a produselor de origine animală în locuri neautorizate, cum ar fi, de exemplu, trotuarul de pe lângă piețe. Dacă consumatorii nu ar cumpăra din aceste locuri, ar descuraja persoanele respective să mai comercializeze produsele date.\n\n– În piețe produsele din carne sunt verificate de medicii veterinari până a fi comecializate?\n\nComercializarea produselor în cadrul piețelor agro-alimentare este admisă doar dacă este însoțită de acte, unul dintre ele, principalul, fiind certificatul sanitar-veterinar. Administrația pieței are obligația de a verifica dacă vânzătorul sau furnizorul are toate actele permisive, utilizând serviciile unui medic veterinar care verifică ceritifcatele sanitar-veterinare, transportarea cărnii și a produselor din carne în condițiile stabilite conform rigorilor de igienă.\n\n– Ați spus că trei agenți economici au avut animalele infectate cu Pesta Porcină Africană. Ce au făcut ei cu efectivul de animale? Pierderea aceasta economică au suportat-o de sine stătător sau statul a venit cu subvenții în cazurile respective?\n\nEvident că acești trei fermieri au avut de suportat pierderi mari economice. Doi fermieri țineau câte circa 200 de capete fiecare (în satul Mândâc, raionul Drochia și în Cuhureștii de Sus, raionul Florești), iar al treilea, din Nisporeni, a avut un efectiv de peste 31.000 de porcine care au fost afectate de PPA. Pentru a asigura o lichidare rapidă și a atenua șocul prin care au trecut acești fermieri, statul intervine cu suport financiar. Se acordă despăgubiri pentru animalele care au fost nimicite în cadrul eradicării rapide a focarelor atât țăranilor, cât și fermelor comerciale. Se achită prețul la zi, de piață, pentru porcii care au fost nimiciți. Menționăm că, pentru a intra în posesia acestor despăgubiri, persoanele fizice și juridice trebuie să respecte cadrul normativ aferent activității sanitar-veterinare. Cea mai importantă precondiție pentru a beneficia de despăgubiri este asigurarea identificării și înregistrării animalelor în sistemul informațional, registrul de stat al animalelor. \n\n Animalele trebuie să fie identificate și înregistrate. Dacă se respectă cerințele, atunci se întocmește dosarul pentru a solicita despăgubirea. Se face o evaluare și se alocă despăgubiri. Cu regret, în anul 2022, în primele două dosare finalizate s-au constatat o serie de abateri, de ordinul trasabilității și identificării animalelor, fapt pentru care proprietarii au fost iligibili pentru obținerea despăgubirilor. Dosarul celui de-al treilea agent economic, din raionul Nisporeni, cu 31.000 de mii de capete, este la etapa de perfectare.\n\n– După depistarea celor trei focare de PPA ce acțiuni întreprindeți pe teritoriul republicii?\n\nOdată ce se confirmă un caz de boli oficial-notificabile, sunt informate toate subdiviziunile și se aplică măsuri astfel încât să fie prevenită apariția de focare ulterioare. Evident că dispunem de toate materialele informative despre PPA destinate publicului larg, exploatațiilor nonprofesionale, fermierilor. În acest an ANSA a reușit să elaboreze o hartă interactivă care reflectă, la zi, focarele active ale bolilor oficial-notificabile. Fermierii și medicii veterinari, verificând harta, sunt la curent cu situația epizootică la zi. Au fost elaborate un șir de ordine care reglementează nemijlocit acțiunile în cazul depistării altor focare de PPA. În anul 2022 a fost emis un ordin prin intermediul căruia a fost reglementată mișcarea animalelor în exploatații noncomerciale, deoarece riscul mai mare de răspândire a bolii vine de la mișcarea animalelor.\n\n– Sunt cunoscute cazuri când produse de carne infectată cu virusul respectiv au ajuns totuși să fie puse în vânzare în piețe, locuri neautorizate, magazine, după ce carnea a fost pregătită la temperaturi înalte?\n\nPPA nu are efecte nocive asupra organismului uman. Virusul dat nu se transmite la oameni. Este o boală care afectează porcii domestici, mistreții. Riscul cel mare rezidă în diseminarea bolii respective prin produsele de carne contaminată.\n\nRepublica Moldova este înconjurată de țări unde PPA evoluează fulminant: \n\n România a fost afectată în 2018, la ora actuală fiind afectat întreg arealul ei; în Ucraina, la fel, se înregistrează focare, în anii precedenți rata de infectare fiind mai înaltă decât în prezent. O problemă majoră sunt mistreții care pot răspândi boala respectivă, deoarece migrează. Conform studiilor, s-a demonstrat că mistreții pot parcurge până la 40 de km în 24 de ore. Cercetătorii au stabilit că PPA ar avea potențialul de a se deplasa cu circa 40 km pe an, reieșind din specificul de migrare a mistreților. Dar nu este exclus și factorul uman: prin produse contaminate oamenii contribuie la apariția de PPA în diferite zone. Putem spune că până în 2012 acest virus nu era încă în vizorul specialiștilor, dar în prezent ne confruntăm serios cu o pandemie de PPA, pentru că se înregistrează focare pe continentul european și cel asiatic. Menționez că Asia, din 2019, a devenit unul din cei mai mari importatori de carne de porc, iar acum ferme întregi de porci de pe acest teritoriu sunt afectate de această boală.\n\nO fermă afectată de PPA nu-și poate reactiva funcționalitatea decât după vreo șase luni. Se impun măsuri restrictive imediat după depistarea focarului și, ulterior, revenirea, repopularea și ajungerea la vârsta optimă, pentru a furniza porci vii fie pentru creștere și îngrășare, fie pentru industria procesării cărnii.\n\n– Ce patologie are acest virus, ca să fie informat și omul de la țară care are un godac în curte?\n\nUrechile și burta porcului se înroșesc; poate dispărea pofta de mâncare, apare consumul excesiv de apă și poate surveni chiar decesul porcului. Acestea sunt semnele care trebuie să pună în gardă țăranii care țin în proprietate animale. În aceste situații, rugăm populația să anunțe imediat medicul veterinar. Virusul trebuie stopat la timp.\n\nAcest articol a fost realizat în cadrul proiectului „Consolidarea Statului de Drept și a Mecanismelor Anticorupție în Republica Moldova”, cofinanțat de Uniunea Europeană și Ministerul Federal German pentru Cooperare Economică și Dezvoltare (BMZ) și implementat de Agenția de Cooperare Internațională a Germaniei (GIZ).\n\nPartener al proiectului în municipiul Chișinău este Instituția Privată Publicația Periodică „Gazeta de Chișinău” care implementează proiectul „Prevenirea corupției în sectorul siguranței alimentare prin informare, formare și responsabilizare”.",
    "metadata": {
      "original_file": "Est-Curier_0314.html"
    }
  },
  {
    "title": "Începe „Fabricat în Moldova” - 2024. Vezi ce companii criulenene participă pentru prima dată",
    "content": "Pe parcursul a cinci zile, începând cu 31 ianuarie și terminând cu 4 februarie inclusiv, Centrul internațional expozițional „MoldExpo” va găzdui cea de-a 21 ediție a expoziției companiilor producătoare din Republica Moldova, cu genericul „Fabricat în Moldova”. Prima ediție a acesteia a avut loc în anul 2002, și de atunci forumul expozițional are scopul de a susține producătorii locali și a contribui la majorarea cererii de consum al produselor acestora.\n\nȘi în acest an raionul Criuleni va avea propriul stand în care 15 companii vor prezenta mezeluri, fructe uscate, conserve, fructe, produse de panificație și vin, legume și produse de cofetărie. După cum ne-a informat Vitalie Onișciuc, șef al Direcției agricole a CR Criuleni, consiliul va achita echivalentul a 3 mii de Euro pentru arenda spațiului expozițional pe care companiile locale își vor vernisa expozițiile.\n\n„În acest an, organizatorul – Camera de Comerț și Industrie, a decis că în pavilionul central se vor expune doar producătorii de produse alimentare. Avem participanți care vin în fiecare an, și câțiva producători în premieră. Pentru prima dată participă o prisacă din s. Mașcăuți, o cramă vinicolă din s. Corjova, un producător de ciuperci înregistrat în com. Hrușova. Din meșteri populari și-a anunțat participarea Zinaida Mazur, al cărei domeniu este panificația. Alți meșteri populari ar putea fi prezenți în alt pavilion, dar fără participația financiară a autorităților” – a informat Onișciuc.\n\n„Voi merge la expoziție în calitate de vizitatoare. Cel mai probabil, puțini meșteri populari de la noi ar putea să-și permită cheltuielile, or, taxa de participare e de 100 de euro, plus costul spațiului expozițional pentru fiecare zi. Meșterii nu sunt producători de cârnaț, ca să aibă bani suficienți pentru a se promova la acest târg” – a spus Natalia Cangea, președinta filialei Criuleni a Uniunii Meșterilor Populari din Moldova, cu referire la participarea membrilor asociației la „Fabricat în Moldova”.\n\nÎn acest an, pentru a facilita accesul vizitatorilor la expoziția de pe strada Ghioceilor, sediul MoldExpo, primăria mun. Chișinău a instituit o rută gratuită de autobuz, care va efectua curse între ora 10:00 – 17:00. Doritorii de a se deplasa cu acesta îl pot lua de pe str. Mitropolit Bănulescu-Bodoni, stația Grădina Publică Ștefan-cel-Mare în direcția str. Alexăndrescu.\n\nÎn anul 2024, expoziția va fi organizată în felul următor, anunță CCI:\n• Pavilionul Nr.1: Vor fi expuse întreprinderi din sectorul agroindustrial, agricol, produse alimentare și băuturi, expoziții colective de mărfuri agro-alimentare ale raioanelor republicii.\n• Pavilionul Nr.2: Vor fi expuse întreprinderi industriale, bunuri de larg consum, parcuri industriale, ZEL, asociații financiare și de comerț, turism.\n• Pavilionul Nr.3: Vor fi expuse companii vinicole cu un concept tematic „Orașul vinificatorilor”.\n• Zona expozițională deschisă: Vor fi expuse corturi pentru comerț cu produse agricole.\n\nLa această ediție va fi organizat „Orașul meșterilor”, unde meșteri populari vor crea cu spor produse de artizanat chiar în fața vizitatorilor.\n\nVezi cine au expus prodesele în 2018, reprezentând raioanele Criuleni și Dubăsari.",
    "metadata": {
      "original_file": "Est-Curier_0251.html"
    }
  },
  {
    "title": "Ce au în comun un câine şi un pahar? Ştie Maxim Zagorneanu!",
    "content": "Maxim Zagorneanu, corjovean pe linia maternă, a inventat paharele ecologice şi comestibile ca o alternativă celor care nu sunt eco şi devin poluante pentru mediu.\n\nIdeea i-a venit din dorinţa de a minimiza cantitatea de deşeuri pe care oamenii o aruncă în stradă, atunci când combină utilul cu plăcutul şi beau o cafea pe drum.\n\nDenumirea produsului său – paharele comestibile „Wayris”, provine de la numele câinelui Ayri şi litera W – wafe. Întrebat, ce efort a trebuit să depună pentru a obţine aluatul perfect pentru pahare, Maxim a recunoscut că a efectuat cca 4 mii de probe, experimente, până a ajunge la reţeta potrivită, ca să fie gustos, ecologic şi rezistent la lichid fierbinte. A fost important ca paharul să fie şi pe gustul câinelui său, şi asta ar însemna o mai bună utilizare a resturilor eco, în cazul că sunt aruncate.\n\n„Produsul meu este unic pe piaţa din Moldova, dar şi în lume. Paharele comestibile sunt multifuncţionale şi se folosesc în mai multe feluri. Am reuşit să elaborăm trei tipuri de recipiente comestibile: clasic, glazurat cu ciocolata alba şi neagră.” – își laudă tânărul invenţia.- Omul în consumă,chiar dacă îl aruncă în stradă, el se descompune sau este mâncat de un animal. Mai exact, paharul se descompune în circa 72 de ore. Asta în timp ce unul din plastic se descompune în câteva secole, iar pentru cele din carton sunt defrișați mii de copaci.\n\nO altă realizare a lui Maxim este şi faptul că el a reuşit să exporte pahare „Wayris” în mai multe ţări: România, Rusia, Letonia, Finlanda, Danemarca, Marea Britanie, Irlanda, Dubai (EAU) şi Iordania.\n\nMaxim se consideră un antreprenor şi le sugerează, celor care-şi doresc să devină ca el, să muncească intens pentru realizarea ideilor şi să aibă curaj atunci când înregistrează pierderi, dar şi răbdare şi încredere că lucrurile pot merge bine, dacă depun suficient efort.\n\nAcest articol este realizat în cadrul proiectului „Sprijin pentru mass media din Moldova și eforturi inovatoare de educație mediacă”, finanțat de Agenția Suedeză pentru Dezvoltare și Cooperare Internațională și implementat de Internews în Moldova, ce are ca scop promovarea dezvoltării mass media independente și profesioniste, care oferă cetățenilor acces la o diversitate de perspective și reduce vulnerabilitatea sectorului mediatic la interesele politice și economice.",
    "metadata": {
      "original_file": "Est-Curier_0178.html"
    }
  },
  {
    "title": "Azi seara vine ploaia",
    "content": "Serviciul Hidrometeorologic de Stat (SHS) a anunțat cod galben de instabilitate atmosferică, pe întreg teritoriul țării, începând de sâmbătă, 5 octombrie, ora 18:00 până luni, 7 octombrie, ora 12:00.\n\nPotrivit meteorologilor, în intervalul menționat se prevăd ploi însoțite de descărcări electrice, pe arii extinse periodic averse puternice (în intervale scurte de timp sau prin acumulare se vor înregistra cantități de apă de 15-49 l/m2 ).\n\nIzolat se prevăd intensificări ale vântului în rafale de până la 15-20 m/s.\n\nÎn funcţie de evoluţia şi intensitatea fenomenelor meteorologice prognozate, informațiile vor fi actualizate pe parcurs.\n\nCodul GALBEN înseamnă: Condiţiile vremii sunt potenţial periculoase, fenomenele meteorologice prognozate (averse, descărcări electrice, intensificări ale vântului, temperaturi ridicate sau scăzute, risc de creşteri de debite şi niveluri în râuri etc.) sunt obişnuite pentru teritoriul ţării, dar temporar pot deveni periculoase pentru anumite activităţi socio-economice.",
    "metadata": {
      "original_file": "Est-Curier_0482.html"
    }
  },
  {
    "title": "”Jertfele” motocoaselor (galerie foto)",
    "content": "Un fel de \"sport\" urban avem în or. Criuleni: să sădim, în campanii şi pe bani din buget copaci, apoi să le dezvelim tulpinile de coajă cu ajutorul motocoaselor. E un proces continuu, de la 2016 încoace . Cosaşi neinstruiţi, uneori ocazionali, ţin cu tot dinadinsul să taie toate firele de iarbă până la bieţii copăcei, care, dezveliţi de jur împrejur și lipsiți de seva pământului, se usucă treptat. Doar rădăcinile puternice mai aruncă câte un lăstar de mai jos de rană, care supraviețuiește până la următorul cosaș neinstruit.",
    "metadata": {
      "original_file": "Est-Curier_0197.html"
    }
  },
  {
    "title": "Îşi doresc un sat mai amenajat, de aceea au decis să pună umărul",
    "content": "O asociaţie obştească pe cale de constituire, la Ustia, Dubăsari, îşi propune să se implice mai activ în viaţa comunităţii, creând parteneriate cu administraţia publică locală şi asumându-şi unele proiecte comunitare pe diferite domenii. Lidera grupului de iniţiativă, Tatiana Guvir (foto), contabilă de meserie, cu experiență şi în alte domenii, a vorbit pentru „Est-Curier” despre motivele care au făcut-o să caute sprijinul consătenilor pentru a crea asociaţia şi despre domeniile de implicare propuse.\n\n– Stimată Tatiana Guvir, la ce etapă este înregistrarea asociaţiei obşteşti?\n\n– Am luat confirmare de la Agenţia Servicii Publice despre denumirea asociaţiei şi mai căutăm membri în echipă, mai avem nevoie de membri în comisia de cenzori. Asociaţia se va numi „Împreună dezvoltăm comunitatea”.\n\n– Ce v-a motivat să vă implicaţi mai activ în viaţa comunitară a satului Ustia?\n\n– Locuiesc în Ustia, este satul meu natal. Avem un sat foarte bine aşezat geografic. Vreau să dezvoltăm localitatea din punct de vedere turistic, cultural, amenajare, drumuri. Ne propunem să promovăm colectarea selectivă a deşeurilor, vrem să susținem tinerii din localitate, elevii. Ne propunem să iniţiem pentru ei concursuri, festivaluri, instruiri nonformale, recreere. Intenţionăm să dezvoltăm în sat condiţii de joacă pentru copii şi terenuri de sport cu aparate de sport pentru tineri şi maturi. Lista poate continua, depinde ce ne reuşeşte, dar suntem o echipă tânără şi perseverentă şi avem încrederea că vom reuşi.\n\n– Cine mai face parte din echipa dvs şi cât de greu v-a fost să-i cooptaţi?\n\n– În echipă o avem pe dna Elena Ipati, director artistic al casei de cultură din localitate, Elena Grinberg va fi în comisia de cenzori a asociaţiei. Ni se vor alătura două tinere,care studiază la liceu şi colegiu. Eu sunt casnică, mă aflu în concediu pentru îngrijirea copilului şi nu prea am tangenţe cu tinerii din sat, dar am rugat pe alt membru al echipei care a propus câtorva tineri ambiţioşi să ni se alăture. Eu cred că noi vom mai găsi oameni care au aptitudini şi abilităţi care vor dori să fie parte a echipei.\n\n– Care ar fi modelul dvs de comunitate pe care aţi vrea să-l replicaţi la Ustia?\n\n– Am călătorit în câteva ţări, dar cel mai mult m-a motivat ţara Norvegia, unde am locuit o perioadă de șase luni. Cât am stat acolo, mereu m-am gândit: ce-ar fi să mut ţara asta în Moldova!? Mi-a plăcut absolut totul, începând de la atitudinea lor grijulie faţă de natură şi faţă de oameni. Norvegienii sunt respectuoşi, liniştiţi, şi cu o bună cultură, iar statul îi susţine foarte mult pe tineri. Mi-au plăcut şi actele de caritate pe care le organizează ei în comunităţile lor, mai ales acele containere speciale în care oamenii pot pune haine curate pentru acei care au nevoie de ele. Mi-au plăcut parcurile lor amenajate, aerul care este foarte curat, lipsit de praf. Fiecare hârtiuţă şi fiecare frunză este pusă la locul său. Peste tot sunt camere de luat vederi şi dacă ai aruncat aiurea un mic gunoi pe stradă, sau ai rupt o frunză de pe un copac, neapărat vei primi acasă o înştiinţare despre amendă.\n\n– Satul Ustia se poate lăuda cu o strategie de dezvoltare a turismului, spunea primarul Maxim Verdeş. Credeţi că aţi găsi potenţial în sat ca să motivaţi oamenii să dezvolte mici afaceri locale în acest domeniu? Ce credeţi că ar fi interesant pentru un călător prin satul Ustia?\n\n– M-am gândit şi la acest aspect. Noi avem deja un muzeu al satului la casa de cultură, dar avem şi multe case vechi, multe din care sunt părăsite, pentru că le-au decedat stăpânii, iar moştenitorii se află peste hotare. Unele sunt lăsate de izbelişte. Şi casa bunicilor mei e una din ele, pe care aş vrea să o transform într-un muzeu. Eu cred că am putea folosi şi acea aşezare geografică între două râuri, am putea organiza evenimente culturale. Avem oameni gospodari în sat cu performanţe în carieră, business. Poate cineva are o fermă, altcineva un atelier pe care îl poate demonstra oamenilor curioşi.\n\n– Care ar fi primul proiect pe care aţi vrea să-l promoveze în Ustia asociaţia „Împreună Dezvoltăm comunitatea”?\n\n– Ne-am gândit să lansăm în sat ideea şi să creăm condiţii pentru locuitori ca să colectăm selectiv deşeurile. Primul pas ar fi să instalăm în sat containere în care consătenii noştri să arunce plasticul, care poate fi reciclat. Cred că e o problemă de bază nu doar la noi în sat. Dacă localitatea va fi mai curată şi mai îngrijită, şi aerul pe care-l respirăm va fi mai curat, va fi mai bine şi pentru locuitori, şi mai plăcut pentru vizitatori, dacă vorbim de dezvoltarea turismului.",
    "metadata": {
      "original_file": "Est-Curier_0343.html"
    }
  },
  {
    "title": "Al patrulea apel pentru plăți directe",
    "content": "Fermierii care produc și livrează lapte de vacă, de oaie sau de capră au ocazia să primească plăți directe pentru producția lor.\n\nMinisterul Agriculturii și Industriei Alimentare lansează, începând cu 20 ianuarie 2025, apelul IV pentru plăți directe în sectorul zootehnic, destinat fermierilor care produc și livrează lapte de vacă, de oaie sau de capră.\n\nCererile vor fi depuse la oficiile teritoriale ale Agenției de Intervenție și Plăți pentru Agricultură (AIPA). Documentele necesare și criteriile de eligibilitate pot fi accesate în Regulamentul privind acordarea plăților directe, disponibil pe site-ul oficial al AIPA.\n\nPentru informații suplimentare, fermierii sunt încurajați să contacteze AIPA sau să viziteze secțiunea „Plăți directe sectorul zootehnic 2025” de pe site: https://aipa.gov.md/ro/plati-sector-zootehnic",
    "metadata": {
      "original_file": "Est-Curier_0206.html"
    }
  },
  {
    "title": "Mâine „Celebrăm Europa împreună”, fără discursuri plictisitoare pentru copii",
    "content": "Guvernul Republicii Moldova organizează pe data de 9 mai, de la ora 11:00 până la ora 15:00, în Grădina Botanică Națională „Alexandru Ciubotaru”, programul pentru copii: „Celebrăm Europa împreună”.\n\nZiua Europei simbolizează pacea și unitatea pe continentul european. Cu ocazia acestui eveniment, Guvernul invită cetățenii să viziteze Grădina Botanică din capitală în cadrul unui eveniment pentru copii cu expoziție de meșteșugari, program artistic din partea corului militar Credo, ateliere și activități pentru copii, expoziție a tehnicii de intervenție și criminalistică, spectacol din partea serviciului chinologic și al echipei canine, dar și alte surprize , comunică Daniel Vodă, șeful serviciului de presă al Guvernului RM.\n\nIntrarea pe teritoriul Grădinii Botanice este liberă, iar primii 3000 de vizitatori vor primi înghețată gratuită.",
    "metadata": {
      "original_file": "Est-Curier_0085.html"
    }
  },
  {
    "title": "Cei mai izbiștean dintre izbișteni!",
    "content": "De-a lungul veacurilor satul Izbiște a dat naștere multor fii ai neamului, care s-au evidențiat prin patriotism, dragoste de sat și cu angajament civic generos. Sunt însă şi persoane născute pe alte meleaguri care s-au dedicat în totalitate dezvoltării comunității izbiștene, satul devenind pentru ei o a doua baștină cu o semnificație mult mai adâncă și cu o responsabilitate mult mai mare decât a celor născuți aici. Aceştea pot fi numiţi fără nici o rezervă „mai izbișteni decât izbiștenii”.\n\nUnul din ei este parohul Bisericii Sf.M.Mc.Dumitru din s.Izbiște, preotul Victor Gangan. Născut la 7 iulie 1973, în s.Catrânca, r. Fălești, a venit pe meleagurile izbiștene în 2002, ca să slujească la biserica din localitate. Prin sârguința muncii de păstor și relația deosebită cu locuitorii satului a devenit un izbiştean sadea.\n\nAm încercat să depănăm șirul amintirilor și proiectelor realizate de preotul Victor în ajunul zilei sale de naștere.\n\n– De unde vine dragostea fa ț ă de Dumnezeu ș i chemarea de a sluji oamenilor după porunca Domnului?\n\n– M-am născut într-o familie de colhoznici simpli: tatăl brigadir la brigada de tractoare, iar mama simplă lucrătoare în colhoz. Când aveam 2 ani și jumătate, l-am pierdut pe tata, a decedat, mama rămânând văduvă la 36 de ani, cu 5 copii pe care i-a educat în credința și Duhul lui Dumnezeu. Din acea perioadă și împreună cu familia am început a merge la slujbele divine de la biserica din satul vecin, Glinjeni, în pofida restricțiilor din acele vremuri, căci era perioada prigonirii credincioșilor. Anume de la credința mamei de a merge înainte cu smerenie și totodată cu dârzenie, am moștenit dragostea pentru Hristos.\n\n– La început a ț i mers pe altă cale, dorind să îmbră ț i ș a ț i o profesie mai „pământească”…\n\n– După absolvirea școlii medii din sat, am mers să studiez la Școala de Comerț din Chișinău, obținând calificarea de „chelner-bufetar”, mă rog, tot e misiune în care slujești oamenilor. Au urmat anii serviciului militar în Armata Națională în perioada 1991-1993. În cadrul armatei, în anul 1992, după conflictul militar de pe Nistru, am fost repartizat în Forțele de Menținere a Păcii, fiind dislocați ca post de control pe traseul M21 sau șoseaua Poltava, în imediata apropiere de stația de pompare a apei Criuleni. Nici prin minte atunci nu-mi trecea că sunt aproape de satul care are să-mi devină baștină și poate deseori în cadrul controalelor mijloacelor de transport, verificam și viitorii mei consăteni. Dar așa este: nebănuite sunt căile Domnului, iar el ne arată semne ca să înțelegem mai bine locul nostru în viață.\n\n– Din 1993 până în 1997 am făcut studiile la Seminarul Teologic din Chișinău cu sediul la Chițcani, mănăstirea Noul Neamț. Încă din anii studenției am devenit ajutor de inspector fiind membru al grupului misionar din cadrul seminarului, totodată conducător sau ghid de excursii în mănăstire. După absolvirea seminarului am fost o perioadă angajat ca profesor în cadrul aceluiași seminar. Iar din 1997 am urmat studiile la Academia Teologică de la Kiev, paralel fiind și Inspector la Seminarul Teologic din Chișinău.\n\n– Ce amintiri vă leagă de fo ș ti profesori de la Seminarul de la Chi ț cani?\n\n– Multe. Mai ales cele ce ţin de episcopul Dorimedont, care m-a ajutat să devin un teolog, preot și adevărat creștin, ramânînd pentru mine o călăuză pe tot parcursul vieții. Împreună cu el am luptat pentru valorile adevărate creștinești, dar și pentru neam și patrie.\n\n– Cum se încadrează familia în via ț a unui slujitor al Domnului?\n\n– Perfect! Fiindcă totul este din voia și cu mila Domnului. După finisarea Seminarului stăteam la gânduri: să mă călugăresc și să mă dedic în totalitate slujirii duhovnicești sau să-mi întemeiez o familie urmând o viață mai pământească. Și atunci Dumnezeu m-a luminat: am zis ca dacă o fi să mă căsătoresc, apoi va fi o fată pe care o voi întâlni-o în biserică. Deci ne-am cunoscut în biserică, viitoarea soție venind în vizită la mănăstirea Noul-Neamț, și provine dintr-o familie creștină activă încă pe timpurile când bisericile erau interzise. Anume așa cum m-am rugat eu. Suntem o familie unită cu aceleași valori, educăm împreună doi copii.\n\n– Care au fost primele impresii despre Izbi ș te? Îndeosebi despre oamenii de aici…\n\n– Din primele discuții și contacte cu sătenii am înțeles că ei sunt poporul de care am nevoie, iar eu sunt duhovnicul de care ei au nevoie. Anume aici la Izbiște am simțit că toate gândurile, toate visele, toate planurile pastorale trebuie să fie realizate. Am simțit de la bun început că prima parohie a mea trebuie să fie și ultima, iar satul îmi este o a doua baștină.\n\n– Care au fost primele proiecte sau „lucrări ale Domnului” cu care a ț i început activitatea?\n\n– Informându-mă despre trecutul bogat al satului, și valoarea potențialului uman, am purces la consolidarea creștinilor din Izbiște dezbinați în acea vreme în mici grupuri cu lideri duhovnici cu interese restrânse. Am început acest lucru și continuăm anual cu pelerinajele la locurile sfinte: în toți acești ani am organizat excursii la diferite mănăstiri din țară, dar și de peste hotare. Un proiect material susținut de enoriașii din Izbiște a fost reparația capitală a bisericii: începând cu încălzirea, podeaua, acoperișul, fresca, exteriorul, amenajarea teritoriului, și terminând cu atributele bisericești, veșminte, cărți etc. Anual organizez îngrijirea cimitirului vechi al satului. Am inițiat amenajarea unui nou cimitir cu construcția capelei cu clopotniță la care și-au adus contribuția frații Cațaveica, trăitori ai satului. Toate le-am făcut cu ajutorul și implicarea sătenilor. Nu am trecut cu vederea nici bătrânii satului: am organizat cu forțe proprii și din donații ca să asigurăm timp de un an, cu un prânz cald 10 bătrâni și persoane neajutorate. Însuflețiți de mulțumirile primite de la beneficiarii acțiunii, am extins perioada cu încă 6 luni, câștigând în acest scop și un proiect de la un ONG din Austria.\n\n– Ave ț i o rela ț ie deosebită cu tânăra genera ț ie, implicându-i în diferite ac ț iuni. Cum de a ț i reu ș it în era tehnologiilor să interesa ț i copiii să privească via ț a prin prisma dragostei pentru aproapele ș i mila pentru cei neajutora ț i?\n\n– Văzând prezența multor copii în biserică, am fondat un cor de copii numit „Îngerașii” cu care participăm activ la numeroase festivaluri ale cântecelor duhovnicești, pascale, naționale. În colaborare cu conducerea gimnaziului, am inițiat predarea religiei în cadrul orelor de clasă, ca mai apoi să fie introdus ca obiect de studiere în orar. La inițiativa și cu sprijinul elevilor am inițiat două acțiuni de caritate desfășurate nemijlocit cu implicarea lor directă. Prima acțiune ține de acordarea ajutorului prin gospodărie bătrânilor singuratici. Și a doua acțiune a fost vizitarea la domiciliu a profesorilor în vârstă, ce sunt la odihna binemeritată.Elevii le-au pășit pragul, le-au adresat cuvinte de mulțumire și flori, și a fost o surpriză plăcută pentru ei.\n\n– Aveți un parteneriatul cu primăria locală, proiectele comune ș i sus ț inute de APL?\n\n– Încă din timpul reparației bisericii am găsit sub podele o monedă veche rusească, datând din 1853. Această descoperire și studierea istoriei bisericii din localitate, una din cele mai vechi din raion, m-a făcut să inițiez organizarea unui muzeu de istorie și etnografie locală. Primele exponate au fost cărțile de sute de ani din biserică, acte vechi, ștampila veche a bisericii etc. Apoi și localnicii au început să aducă obiecte vechi. Împreună cu Primăria și Biblioteca Publică, am identificat localul viitorului muzeu (clădirea bibliotecii) și cu sprijinul APL și al sătenilor suntem pe ultima sută de metri în reparația edificiului, amenajarea teritoriului și amenajarea unei expoziții de obiecte vechi în cadrul unui muzeu. Un alt proiect în colaborare cu primăria și biblioteca este organizarea unui festival local al tradițiilor și obiceiurilor pascale și anume Festivalul „Scrânciobul Pascal” ajuns la cea de a VI-a ediție și care a pornit de la construcția unui scrânciob în Parcul Casei de Cultură cu adunarea ulterioară a sătenilor în a doua zi de Paști, pentru a cânta, slăvi și cinsti pe Domnul, totodată reînviind o veche tradiție moldovenească: datul în scrânciob.\n\n– Aveţi deja schiţate şi alte proiecte?\n\n– Sigur că planurile de viitor sunt legate de oamenii de aici și istoria acestui frumos sat. Îmi doresc nespus și voi face pașii corespunzători pentru a edita o carte cu istoria integrală a bisericii din Izbiște: de la întemeierea ei , anul 1778, și până în zilele actuale, cu evidențierea tuturor perioadelor de înflorire și prigoană, oamenilor și preoților care au slujit aici. Istoria veche a bisericii am studiat-o deja în Arhivele Naționale, urmează să înșir pas cu pas și perioada modernă, iar apoi cu ajutorul Domnului să tipărim și o carte. Un alt proiect ce ține de Izbiște este să înălțăm o cruce masivă pe cel mai înalt deal din Izbiște – Dealul Izvorașului, ca dovadă a credinței izbiștenilor , iar această cruce va fi vizibilă începând cu lunca Răutului din preajma Ohrincei și terminând cu dealurile Hârtopului Mare. Fiindcă cu adevărat credința pe aceste meleaguri s-a născut la Izbiște, iar micuța bisericuță din sat a fost și este ca un pilon al veșniciei.\n\n– De ce vă călăuziţi în activitate?\n\n– Toată activitatea mea este îndreptată doar pentru oameni, sau cum ne spunea profesorul nostru din cadrul Seminarului Teologicde la Chițcani: „Când veți merge să slujiți în parohiile voastre, să nu prețuiți pietrele, ci oamenii, care reprezintă biserica vie”. Le mulțumesc izbiștenilor mei pentru că m-au primit și că mi-au oferit posibilitatea ca Izbiște să fie și casa mea. Dumnezeu să-i aibă în paza lui!",
    "metadata": {
      "original_file": "Est-Curier_0355.html"
    }
  },
  {
    "title": "Fumătorii vor scoate mai mulți bani din bugetul familiei în 2025",
    "content": "Contribuabilii care activează în domeniul comerțului cu țigarete și țigări de foi au fost anunțati de Serviciul Fiscal de Stat că în 2025 prețul de referință pentru un pachet ce conține 20 de unități de produs menționat constituie 42,35 lei. Prețul respectiv este echivalent cu prețul a 2 litri de lapte și două chifle.\n\nVânzarea de către orice persoană a țigaretelor şi a ţigărilor de foi (cigarillos) la preţ mai mic decât cel de referinţă este interzisă.\n\nÎncălcarea acestei prevederi atrage după sine aplicarea sancțiunii conform art. 262 1 alin.(3) din Codul fiscal, potrivit căruia înregistrarea preţului maxim de vânzare a ţigaretelor la o valoare mai mică decât preţul de referinţă, comercializarea ţigaretelor şi a ţigărilor de foi (cigarillos) la un preţ mai mic decât preţul de referinţă se sancţionează cu amendă în mărime de la 30% la 50% din valoarea ţigaretelor şi/sau a ţigărilor de foi (cigarillos) aflate în stoc la momentul controlului, pornind de la preţul de referinţă.\n\nPentru anul 2025 cota minimă a accizei pentru 1 000 de unități de țigări sau țigări de foi constituie 1 450,48 lei.\n\nÎn anul 2024 cota minimă a accizei pentru 1000 de unități de țigări sau țigări de foi constituia 1318,62 lei, astfel încât prețul de referință pentru un pachet ce conținea 20 de țigări era de 38,5 lei.",
    "metadata": {
      "original_file": "Est-Curier_0210.html"
    }
  },
  {
    "title": "Stejarul revine pe meleagurile criulenene",
    "content": "Perioada 15 martie – 15 aprilie este declarată luna împădurii. A fost elaborat și un program de activități în acest context. Șeful Ocolului Silvic Criuleni, dl Sergiu Stepaniuc, solicitat de ”E.C” , a comunicat că în primăvara curentă urmează a fi plantați puieți pe 7 hectare de teren din fondul forestier.\n\nDatorită unui suport din partea IFAD vor fi sădiți arbori și pe zece hectare de pădure în primăria Cruglic. Va fi împădurită o suprafață de 17 hectare de teren. \n\n Nu vor fi lăsate de izbeliște nici parcelele unde s-au efectuat lucrări silvotehnice în toamna 2022 și iarna curentă. \n\n – Am avut tăieri rase pe vreo 20 de hectare, care vor avea ajutorări de regenerare, completări. Adică pădurea va fi reînnoită. Din cauza secetei din anul trecut care ne-a cam lăsat fără puieți, în această primăvară vom planta vreo 15 ha lăsând pentru toamnă volumul mai mare. Luând în considerare modificările climatice ne orientăm la speciile mai rezistente, adică vom planta stejar, salcâm, paltin, frasin, \n\n – spune Sergiu Stepaniuc. \n\n În prezent, în Republica Moldova suprafața împădurită ocupă 11% din teritoriul țării, pe când gradul mediu de împădurire în UE este de 37,7%. Pentru a redresa starea de lucruri a fost aprobat și Programul național de extindere și reabilitatea a pădurilor pentru 2023- 2032, care prevede împădurirea treptată până la 145 mii ha.\n\n”Cu eforturi comune, în acest an putem planta 7 mii ha, iar ulterior vom putea mări obiectivul de împădurire cu 10, 12, 15 mii ha pe an odată cu investițiile necesare”, a declarat consiliera Președintei Republicii Moldova în domeniul protecției mediului și schimbărilor climatice, Iuliana Cantaragiu.",
    "metadata": {
      "original_file": "Est-Curier_0139.html"
    }
  },
  {
    "title": "Izbiștenii ne invită iar la scrânciobul lor pascal",
    "content": "Festivalul tradițional al obiceiurilor și cântecului pascal „Scrânciobul pascal”, organizat la Izbiște, Criuleni a ajuns la cea de a IX-a ediție. La 16 aprilie 2023, în ziua de Paști, sătenii și oaspeții lor sunt așteptați pentru a descoperi și promova obiceiurilor și tradițiile pascale autohtone.\n\n– Primele ediții ale festivalului s-au desfășurat în preajma celor două scrânciobe mari amplasate în curtea Casei de Cultură, care erau o atracție preponderent pentru locuitorii satului, colectivele locale. Treptat acest festival și-a extins aria participanților, devenind deja unul regional. La el venind și colective folclorice din satele vecine: Hîrtopul Mare, Cruglic, Ișnovăț, Pașcani. La ediția a IV- a, în 2017, acest festival a fost organizat deja la nivel raional, în colaborare cu Secția Cultură și Turism Criuleni, când a fost comasat cu festivalul raional al cântecului pascal „Hristos a Înviat”, ne comunică Natalia Stănilă, președinta AO ”Izbiște-sat natal”.\n\nPe parcursul celor 8 ediții la acest festival au participat mai mult ecolective și formații folclorice raionale și locale, meșteri populari, pictori etc. Ediția curentă la fel va pune în valoare talentele și obiceiurile locale.\n\nFestivalul este organizat de către Primăria Izbiște, Asociația Obștească „Izbiște – sat natal”, Biserica ”Sfântul Mare Mucenic Dumitru” s. Izbiște și Biblioteca Publică Izbiște.",
    "metadata": {
      "original_file": "Est-Curier_0093.html"
    }
  },
  {
    "title": "Mariana Vrăjitoru: „Satele au nevoie de oameni, care știu să se folosească de oportunități”",
    "content": "Are 32 de ani și este secretară a consiliului local Ișnovăț, Criuleni, și directoare executivă a Grupului de Acțiune Locală „Vatra Morilor”\n\nDespre sine Mariana Vrăjitoru spune că provine dintr-o familie modestă care nu s-a scăldat în bogăție, dar care și-a câștigat pâinea prelucrând pământul. De mică a însușit lecția predată frumos de tata: „Dacă n-o să faci carte, tot o să ai unde lucra, că noi avem multe ogoare!” A fost cea mai tare motivație care a învățat-o să-și pună scopuri și să le atingă. Peste ani recunoaște, că nu-i este străină nici sapa, dar a studiat mai multe domenii, astfel că a devenit o resursă valoroasă în comunitate.\n\nMariana Vrăjitoru a absolvit gimnaziul „Andrei Tamazlâcaru” din s. Grăseni, r. Ungheni, după care Colegiul Agroindustrial din Ungheni, specialitatea contabilitate, Academia de Studii Economice din Moldova, specialitatea business și administrarea afacerilor. S-a căsătorit la Ișnovăț, Criuleni. În ziua în care avea stabilit un interviu de angajare la o bancă din Chișinău, pentru că-și dorea foarte mult să aibă un serviciu, după concediul de îngrijire a copilului, soacra îi spune, că s-a anunțat concurs la funcția de secretar al consiliului local Ișnovăț. Deși recunoaște că nu avea idee despre ce presupune funcția, era convinsă că va face față. A câștigat în fața a doi contracandidați și acum afirmă că serviciul public „este stihia mea, vin la lucru cu satisfacție, m-am regăsit întru totul în această funcție ”.\n\nPentru că a îmbrățișat un domeniu nou, a aplicat la un masterat la Academia de Administrare Publică. Necesitatea de a scrie proiecte investiționale pentru primărie a motivat-o să învețe iar, și acum este masterandă la Universitatea Pedagogică „I. Creangă”, la programul „Managementul proiectelor în instituțiile educaționale și de cercetare”.\n\nMariana Vrăjitoru se declară patrioată și consideră că satele au nevoie de oameni care își doresc să se schimbe ei, în primul rând, să formeze comunități de oameni care gândesc și acționează la fel, ca să schimbe lucrurile în jurul lor. Consideră că oamenii în Moldova au foarte multe oportunități, doar că uneori nu știu să se folosească de ele. De ceva timp este implicată și în activitatea Grupului de Acțiune Locală (GAL) „Vatra Morilor”, unde încearcă să ajute mai mulți oameni să vadă perspectivele, pentru că „omul face locul” și nu invers.",
    "metadata": {
      "original_file": "Est-Curier_0302.html"
    }
  },
  {
    "title": "Piața UE rămâne deschisă pentru fructele moldovenești",
    "content": "S uspendarea taxelor și cotelor de import pentru fructele din Republica Moldova a fost prelungită cu încă un an, din 25 iulie 2024 până la 24 iulie 2025, consolidând totodată protecția produselor agricole sensibile” , se menționează în comunicatul Consiliului UE.\n\nLa 21 februarie 2024 Consiliul Uniunii Europene a aprobat o decizie în favoarea agricultorilor din Republica Moldova.\n\nPrin prelungirea acestei măsuri, Uniunea Europeană continuă să demonstreze angajamentul și sprijinul său față de Republica Moldova.\n\n„Războiul de agresiune neprovocat și nejustificat al Rusiei împotriva Ucrainei continuă să aibă, de asemenea, un impact negativ asupra capacității Moldovei de a face comerț cu restul lumii. Reînnoirea acestor măsuri va contribui la menținerea condițiilor necesare pentru a permite Republicii Moldova să își continue relațiile comerciale cu UE și cu restul lumii prin intermediul UE” , mai comunică Consiliul UE.\n\nAmintim că, în luna iulie 2022, Consiliul a decis să majoreze cotele de export, după cum urmează:\n• Prune – de la 15 000 tone la 40 000 tone;\n• Struguri – de la 20 000 tone la 58 000 tone;\n• Mere – de la 40 000 tone la 80 000 tone;\n• Suc de struguri – de la 500 tone la 1 000 tone;\n• Cireșe – de la 1 500 tone la 3 000 tone;\n• Roșii – de la 2 000 tone la 4 000 tone;\n• Usturoi – de la 220 tone la 440 tone.\n\nConform informației publicate de Ministerul Agriculturii al RM în 2023 aceste posibilități nu au fost valorificate din plin.",
    "metadata": {
      "original_file": "Est-Curier_0247.html"
    }
  },
  {
    "title": "Ce-i de făcut pentru a valorifica dreptul electoral al persoanelor cu nevoi speciale?",
    "content": "Unele persoane se simt însă discriminate și își doresc să fie tratate cu respect și în mod egal, ca și ceilalți membri ai societății cu drept de vot. ONG-urile care apără drepturile omului remarcă o anumită îmbunătățire a situației privind accesul persoanelor cu dizabilități în secțiile de votare, dar scot în față și diverse probleme pe care autoritățile sunt obligate să le rezolve.\n\nVlad Andreev este fotograf . El s-a simțit discriminat atunci când unul din membrii \n\n biroului electoral al secției de votare l-a interogat insistent pentru a afla dacă a venit \n\n singur la secția de votare, dacă n-a fost influențat sau impus de cineva să voteze \n\n împotriva voinței și alegerii proprii. Doar după ce a răspuns la întrebări, Vlad a primit \n\n buletinul și a putut vota. „De ce oamenii sunt atât de sceptici și nu înțeleg că am opinii \n\n proprii, capacitatea de a alege liber, conștient, deoarece doresc să-mi schimb viața mea \n\n în bine, iar țara să prospere? ”, se întreabă nedumerit tânărul.\n\nOleg, o altă persoană cu nevoi speciale, are 50 de ani și a participat la majoritatea scrutinelor care s-au \n\n desfășurat în țara noastră. Deși se deplasează în cărucior, el nu a avut probleme cu \n\n responsabilii secțiilor de votare, dar ne-a mărturisit că s-a ciocnit de anumite obstacole \n\n privind accesul în unele secții de votare din cauza lipsei infrastructurii/pantelor de \n\n acces. \n\n Dana Munteanu, secretara Comisiei Electorale Centrale (CEC ), regretă faptul că unul \n\n din membrii secției de votare a avut un comportament mai special față de Vlad. „Ne pare rău dacă astfel de cazuri încă se mai întâlnesc. Înainte de fiecare scrutin, funcționarii electorali sunt instruiți cum să comunice cu alegătorii, cum să organizeze/amenajeze secțiile de votare, inclusiv cum să asigure incluziunea persoanelor cu dizabilități în procesul electoral. Ei sunt îndemnați să aibă o atitudine \n\n respectuoasă, fără nicio discriminare și să-i ajute la necesitate pe cei care au nevoie” , a specificat responsabila CEC. La alegerile prezidențiale din 20 octombrie 2024, CEC va avea 500 de cabine de vot mobile, ușor de transportat și asamblat.\n\nProgrese mici, restanțe mari \n\n În anul 2010, Republica Moldova a ratificat Convenția ONU privind drepturile \n\n persoanelor cu dizabilități și s-a obligat să asigure respectarea, promovarea și \n\n protejarea drepturilor persoanelor cu dizabilități în aceeași măsură cu a altor categorii \n\n de persoane. Evaluarea Programului național de incluziune socială a persoanelor cu \n\n dizabilități și a Planului de acțiuni pentru anii 2017-2022, a arătat însă că acțiunile \n\n întreprinse de autorități pentru asigurarea incluziunii sociale a persoanelor cu \n\n dizabilități, inclusiv accesibilizarea procesului electoral, s-a desfășurat lent, majoritatea \n\n din ele fiind realizate parțial. \n\n CEC a elaborat recent o hartă a accesibilității în secțiile de votare. Conform datelor \n\n publicate în 2024, doar 8,22% (161 de secții) din cele 1858 de secții de votare sunt \n\n accesibile pentru persoanele cu dizabilități, 35,24% (690) – parțial accesibile, iar \n\n 56,54% (1007) – inaccesibile. O hartă proprie a accesibilității, inclusiv în secțiile de \n\n votare, a fost elaborată și de Asociația MOTIVAȚIE.\n\n„În procesul de exercitarea a votului, persoanele cu dizabilități au dreptul să solicite de la responsabilii secțiilor de votare atributele de care au nevoie pentru a beneficia de un grad mai înalt de accesibilitate, cum ar fi: lupa 3x, plicul trafaret, o sursă de lumină suplimentară ș.a. \n\n Totodată, ele pot fi asistate de rude sau prieteni la completarea buletinului de vot. La fel, \n\n persoanele cu nevoi speciale pot cere urna mobilă la domiciliu, dacă, din motive de \n\n sănătate, nu pot veni la secția de votare” , a menționat Victoria Boțan , specialistă în \n\n relații cu publicul la Asociația MOTIVAȚIA. \n\n În opinia lui Victor Koroli, directorul executiv al Alianței INFONET, în ultimul timp, țara \n\n noastră a înregistrat anumite progrese privind accesul persoanelor cu dizabilități în \n\n secțiile de votare, dar nu destule pentru a putea vorbi despre succese notabile. El \n\n concretizează: „Un anumit progres l-am sesizat în ceea ce privește îmbunătățirea \n\n accesului drumurilor, au apărut noi rampe construite corect și calitativ, au fost adăugate \n\n culori contrastante în sala secției de vot și pe coridoare. Schimbările au avut loc \n\n preponderent în mediul urban, iar o problemă serioasă rămâne în continuare lipsa condițiilor de igienă și accesibilitate la grupurile sanitare, lipsa rampelor de acces ș.a.” . \n\n El mai consideră că elaborarea unui plan național de accesibilitate și alocarea fondurilor \n\n financiare ar rezolva multe din problemele existente. \n\n În Republica Moldova locuiesc peste 162 mii de persoane cu dizabilități, cca 6,5% din \n\n populația țării, iar copiii cu nevoi speciale reprezintă 2% din numărul total al celor \n\n înregistrați, conform datelor prezentate de Casa Națională de Asigurări Sociale în luna \n\n ianuarie 2023.\n\nNatalia Munteanu \n\n Asociația Presei Independente (API ) \n\n Acest articol a fost realizat de Asociația Presei Independente (API) în cadrul Campaniei \n\n „Uniți împotriva crimelor motivate de prejudecată”, implementată de API în parteneriat \n\n cu un grup de ONG-uri din domeniile drepturilor omului și justiție, cu suportul Millennium \n\n Partners. \n\n #UnițiÎmpotrivaCrimelorDeUră #MillenniumPartners",
    "metadata": {
      "original_file": "Est-Curier_0494.html"
    }
  },
  {
    "title": "O campanie a luat sfârșit, dar proiectele și informarea continuă",
    "content": "Proiectul şi campania de conştientizare „Selectăm şi reciclăm, sănătate să avem!”, desfăşurată în or. Criuleni şi satele Zolonceni şi Ohrincea în perioada ianuarie – octombrie 2021, a luat sfârşit.\n\nLa evenimentul de totalizare, care a avut loc în prima săptămână de octombrie, s-au întrunit partenerii – reprezentanți ai AO DCDD, AO FCPS, Primăria Criuleni, PP Est-Curier, şi au discutat despre cele realizate. Au fost identificate și provocările, care ar putea fi actuale în următoarea perioadă, dat fiind faptul că în or. Criuleni a demarat, în septembrie, un alt proiect orientat spre îmbunătăţirea managementului deşeurilor.\n\nVlad Panfilii, președintele Asociației Obștești Asociația pentru Dezvoltare Comunitară și Dialog Deschis, a prezentat principalele activități și rezultatele acestei campanii de informare și advocacy pentru mediu:\n\n2 sondaje de opinie referitor la cunoștințele și părerile oamenilor din partea locului despre necesitatea colectării selective a deșeurilor în or. Criuleni și satele din comună, o campanie de informare realizată de către un grup din 15 voluntari instruiți despre felurile de deșeuri și modul în care acestea se utilizează cel mai eficient; campania de informare a cetățenilor de la cartier la cartier, prin adunări sectoriale (11 la număr); 4 spoturi video motivaționale cu actori locali care îndeamnă prin propriul exemplu la implicare în colectarea selectivă realizate și promovate pe rețelele de socializare; un concurs al fimulețelor copiilor la tema colectării selective a deșeurilor, inclusiv o excursie pentru participanți și câștigători la o fabrică de selectare a deșeurilor; o dezbatere publică și mai multe materiale despre proiect și activitățile lui în presa locală și națională, implicarea societății civile în îmbunătățirea politicilor locale de gestionare a deșeurilor. Un rezultat al proiectului a fost și instalarea boxelor pentru colectarea deșeurilor electrice și electronice în or. Criuleni și s. Ohrincea, și ultma acțiune – promovarea atitudinii responsabile a cetățenilor față de deșeurile de echipamente electrocasnice. Această ultimă activitate, realizată în parteneriat cu întreprinderea municipală “Comunservice”, când cetățenii au fost îndemnați să scape de frigidere, televizoare, compiutere vechi prin a le stoca la întreprindere, iar în schimb primeau câte o glastră cu flori de grădină, a stârnit interesul a 25 de participanți, familii și instituții publice, care au reușit, timp de o lună, să colecteze 1066 kg de astfel de deșeuri, considerate toxice, dacă nimeresc în gunoiștile tradiționale sub cerul liber.\n\nPrimarul Mihail Sclifos, întrebat în ce măsură campania a fost binevenită pentru locuitorii or. Criuleni, a spus că informarea populației se răsfrânge asupra calității procesului de colectare a deșeurilor, dar că efortul depus până acum ar însemna doar o treime din ceea de ce este nevoie, or, gândirea oamenilor nu se schimbă într-o zi. Primarul a mai comunicat, că platformele de gunoi care urmează a fi reconstruite (licitația pentru ele se încheie pe 15 octombrie), vor fi dotate cu camere de supraveghere video, așa încât și regulamentul aprobat de către consilieri cu privire la salubrizare, în data de 29 septembrie, să poată fi pus în aplicare, adică mecanismul de sancționare a celor care nu se conformează va avea suportul legal. ”Fără amenzi nu va fi posibil, pentru că mereu se vor găsi din cei care vor dori să încalce regulile, să arunce în locuri nepotrivite, etc” – a concluzionat primarul.\n\n”Noi am realizat și un sondaj, la finele proiectului, printre criuleneni, încercând să măsurăm impactul lui, drept reper având datele sondajului cu aceleași întrebări, dar la începutul acestuia. 60 % din cei care au răspuns au fost de părerea că amenzile vor disciplina orășenii și îi vor determina să respecte ordinea, să colecteze selectiv. În același timp, doar 30% din respondenți au spus că aruncă deșeurile selectiv. Sondajul a arătat că a crescut cu 23% ponderea celor care cunosc despre daunele aruncării deșeurilor electrice și electronice împreună cu alte tipuri de deșeuri; a crescut cu mai mult de 10% ponderea celor care sortează deșeurile în mod permanent; a crescut gradul de înțelegere a problemelor în gestionarea deșeurilor, în special cu aproximativ 15% privind problema creșterii volumului deșeurilor nesortate; a crescut cu 15% numărul celor care susțin necesitatea organizării campaniilor de informare despre dauna diferitor tipuri de deșeuri” – a spus Serghei Lîsenco, consilier orășenesc, care a prelucrat opiniile respondenților.\n\n”A fost un proiect de scurtă durată, dar foarte vizibil, în care AO FCPS a fost partener și a asigurat gestiunea financiară. I-am avut în calitate de parteneri și pe colegii de la Centrul UNIT, care s-au implicat în instruirea voluntarilor. Aș vrea să remarc atitudinea coordonatorului acestui proiect, Vlad Panfilii, și să-i mulțumesc pentru că a reușit să asigure un management eficient pe durata campaniei” – a remarcat Victoria Secu, directoare executivă a AO Fiecare contribuie pentru Schimbare (AO FCPS).\n\nLa evenimentul de totalizare a proiectului ”Selectăm și reciclăm, sănătate să avem!” au fost invitați și Andrij Dichtaruk, managerul pentru Moldova în cadrul Departamentului de Dezvoltare a Cooperării și Ajutor Umanitar în Caritas Cehia, și Alexei Grajdian, coordonatorul local al proiectului ”Dezvoltarea unui sistem funcțional și sustenabil de gestiune a deșeurilor în Criuleni”, care vor gestiona proiectul demarat în septembrie anul curent cu susținerea financiară a Slovak Aid. \n\n ”Proiectul de care vom fi responsabili presupune reconstrucția platformelor orășenești de gunoi, lucru pe care îl vom realiza în comun cu AO FCPS, după ce aprobăm rezultatele licitaţiei, vom procura containere pentru gospodăriile din sectorul privat, vom procura încă o mașină pentru evacuarea gunoiului deja selectat la sursă, și alte elemente de infrastructură. O altă componentă a proiectului este informarea în continuare a populației despre regulile de sortare și necesitatea acestui proces” , a explicat Alexei Grajdian.\n\nProiectul ”Selectăm și reciclăm, sănătate să avem!” a fost susținut financiar de către Uniunea Europeană și ERIM, implementat de AO FCPS, AO DCDD, în parteneiat cu PP ”Est-Curier” și Primăria Criuleni.",
    "metadata": {
      "original_file": "Est-Curier_0181.html"
    }
  },
  {
    "title": "Cinci focare de pestă porcină, atestate în Moldova. Recomandările specialiștilor",
    "content": "Angenția Națională pentru Siguranța Alimentelor (ANSA) comunică despre depistarea a cinci focare de Pestă Porcină Africană (PPA) pe teritoriul raioanelor Dondușeni și Drochia. Acestea au apărut în perioada 9-17 ianuarie 2025, în gospodăriile domestice din satele Drochia, Cotova, Chetrosu, Tîrnova și Moșana (vezi harta).\n\nSubdiviziunile locale ale ANSA desfășoară anchete epidemiologice. În focarele de PPA au fost introduse măsuri de carantină și stabilite zonele de protecție și supraveghere. Astfel, se efectuează controlul rezervoarelor sălbatice, controlul mișcării animalelor pe interiorul țării, screening-ul porcilor domestici și a populațiilor de mistreți.\n\nSpecialiștii atenționează că nu există vaccin contra PPA. Singura cale de a proteja animalele este respectarea măsurilor de protecţie:\n\n1. Nu intraţi în adăposturile de animale cu încălţămintea şi hainele cu care aţi umblat pe stradă. Se recomandă dezinfecţia la intrarea în adăpost. Puneţi o tăvă cu paie îmbibate cu o soluţie slabă de sodă caustică;\n\n2. Creşteţi porcii doar în spaţii îngrădite, fără posibilitatea de a veni în contact cu porci străini de curtea dumneavoastră, cu porci mistreţi sau cu proprietari străini care deţin porci domestici;\n\n3. Nu hrăniţi animalele cu resturi alimentare/lături/spălătură provenite de la carnea de porc gătită în familie. În caz că practicați vânătoria de mistreți – nu daţi porcilor domestici apa provenită de la spălarea cărnii sau resturi de carne;\n\n4. Nu scoateţi scroafele/vierii din exploataţie în scopul montei cu animale din altă exploataţie;\n\n5. Nu cumpăraţi purcei din locuri necunoscute, fără a fi identificaţi (cu crotalie) şi fără certificat sanitar – veterinar, eliberat de medicul veterinar;\n\n6. Nu folosiţi în hrana animalelor iarbă culeasă de pe câmp, pentru că ea ar fi putut să vină în contact cu porci mistreţi bolnavi.\n\nCetățenii sunt rugați să procure produse alimentare în locuri autorizate, precum și de a nu procura produse alimentare din carne de porc din țările în care evoluează pesta porcina africană, în scopul aducerii acestora în Republica Moldova, deoarece acestea vor fi confiscate și distruse, din motivul riscului pe care îl prezintă.\n\nTotodată, cetățenii sunt rugați să anunțe autoritățile despre cazurile când găsesc cadavre de mistreți, oriunde, pentru ca acestea să fie ridicate și distruse conform normelor sanitare, ca să nu se prezinte ca și sursă de infecție, în cazul în care au fost răuse de virusul PPA. Cetățenii beneficiază în acest caz de o recompensă bănească de la stat.",
    "metadata": {
      "original_file": "Est-Curier_0395.html"
    }
  },
  {
    "title": "Consumul apei contaminate-bombă cu ceas",
    "content": "Peste 80 % din fântânile din republică au apa poluată. Motivele sunt multiple – latrinele (veceul din curte), cotețele, gunoiștile, gropile de canalizare etc. Unde putem verifica calitatea apei din fântână, cât ne costă și cum reducem contaminarea acesteia și cum o curățim, aflăm de la Liliana Carp, medic igienist din cadrul Agenției Naționale pentru Sănătate Publică (ANSP) care a discutat cu Ecopresa.md\n\nPotrivit Lilianei Carp, în general, apa din fântânile noastre este contaminată mai mult cu nitrați. Cauza de bază este nerespectarea „perimetrului de regim sever”. Cu alte cuvinte, la mai puţin de 50 de metri de fântână n-ar trebui să se afle obiective poluante: latrine, gunoiști, depozite de fertilizanți, staţii PECO, cotețe, gunoiști neautorizate etc. De asemenea, spune specialista, ”fântâna trebuie să fie acoperită cu capac.”\n\nSituația este cu atât mai dramatică din cauza lipsei sistemelor de canalizare în foarte multe localități – oamenii utilizează masiv haznalele (gropile în care acumulăm apele uzate din bucătăria și toaleta noastră). Detergenții chimici, masele grosiere, precum și alte deșeuri ajung în sol, în apele subterane și ulterior în fântâna din care bem apă.\n\nPotrivit Lilianei Carp, mai sunt și alți factori ce poluează apa din fântână, precum localizarea și compoziția geologică a solului. „În unele regiuni ale ţării apa este contaminată cu Fluor, cu Bor. De exemplu, în raioanele Ungheni, Florești, Ștefan Vodă, Anenii Noi, Glodeni, UTA Găgăuzia, unde în compoziția chimică a solului predomină asemenea elemente, spune Liliana Carp.\n\nCe facem în cazul în care vecinul și-a construit un coteț în apropierea fântânii?\n\n„Dacă mai întâi a fost construită fântâna, atunci te adresezi la autoritățile publice locale. Dacă nu ajungeți la niciun consens cu vecinul, doar prin instanța de judecată puteți rezolva problema, ca vecinul să-și mute cotețul”, precizează Carp.\n\n„Este foarte dificilă curăţarea apei potabile de nitraţi cu ajutorul filtrelor, uneori nici nu se reușește. Filtrele ar fi o soluție pentru apa ce conține prundiș sau nisip. Dar în 75%-80% din cazuri, apa este poluată anume cu nitrați. Nivelul maxim admisibil de nitraţi în apa potabilă este de 50 de mg/litru. De multe ori, acest nivel este depășit de două-trei ori.\n\nPrin fierbere, din apă sunt eliminate microorganismele. De exemplu, astfel pot fi nimiciţi virusul hepatitei A şi agentul patogen al dizenteriei”, specifică medicul igienist.\n\nO soluție ar fi dispozitivele de filtrare destinate anume apei din fântâni – acestea pot fi procurate și în Republica Moldova.\n\nDacă un om sănătos bea apă cu nitraţi, el nu va simţi consecințe imediate. Dar copiii cu vârste de până la trei ani se pot îmbolnăvi de Methemoglobinemia, maladie caracterizată printr-o creștere anormală a concentrației sangvine de methemoglobină, o moleculă incapabilă să transporte oxigenul.\n\nFluorul, la fel, este o substanță chimică ce poluează fântânile noastre. Cantitatea maximă admisă de fluor în apa potabilă este de 1,5 mg/litru, dar acest nivel este depăşit în multe localități, printre care Anenii Noi, Ștefan Vodă, Căușeni, UTA Găgăuzia, Glodeni, Hâncești, Orhei. În raionul Fălești, cantitatea de fluor poate atinge și 15 mg/litru – de 4-5 ori mai mare decât norma admisă. Oamenii care consumă o asemenea apă au adeseori depuneri de culoare galbenă pe dantură (fluoroză dentară).\n\nCalitatea apei poate fi verificată la laboratoare acreditate\n\nCei care doresc să verifice calitatea apei din fântână pot apela la laboratoarele Agenției Naționale pentru Sănătate Publică, dar și la alte laboratoare acreditate, inclusiv la Institutul de Chimie , din cadrul Universității de Stat din Moldova. Persoanelor care doresc să verifice calitatea apei li se recomandă să se adreseze în primul rând la ghișeul unic al ANSP , pentru a depune o cerere în care să precizeze ce parametri de calitate a apei doresc să investigheze sau să testeze.\n\nTariful pentru parametrii de bază – fluor, grupa de azot, duritate, mineralizare – este de până la 1.000 de lei. Pentru analiză e nevoie de 3 litri de apă. În decursul unei săptămâni, rezultatele sunt gata.",
    "metadata": {
      "original_file": "Est-Curier_0116.html"
    }
  },
  {
    "title": "Droguri din Germania, împachetate într-o boxă muzicală. Doi suspecți reținuți",
    "content": "Ofițerii Direcției Antidrog a INI, în conlucrare cu procurorii Procuraturii municipiului Chișinău, au urmărit, pe parcursul a două luni, activitatea unui grup criminal specializat în contrabandă cu droguri din afara țării, cu ulterioara comercializare a acestora pe teritoriul țării.\n\nÎn rezultat, polițiștii au stabilit că, liderul grupării criminale este un cetățean al Republicii Moldova, stabilit peste hotare, de unde dirijează schema criminală. Acesta introducea ilegal droguri în țară, ulterior fiind comercializate de către alți membri ai grupării, doi tineri de 24 și 26 de ani, domiciliați în capitală, care aveau roluri de curieri și depozitari.\n\nÎn temeiul unei informații operative cunoscută polițiștilor, precum că ar urma să fie introdusă ilegal în țară o cantitate impunătoare de droguri, prin intermediul unei rute de transportare a coletelor cu destinația ,,Germania-Republica Moldova”, oamenii legii au descins cu percheziții. În rezultatul verificărilor efectuate, ofițerii INI, cu suportul câinelui din Direcția Chinologică a IGP au depistat și ridicat 15 000 de pastile ,,ecstasy” camuflate într-un colet (boxă muzicală).\n\nDacă substanțele narcotice ajungeau la destinație, acestea urmau a fi plasate în ascunzișuri și comercializate prin intermediul magazinelor online. Valoarea estimativă a drogurilor excluse din circuit constituie circa 4 000 000 de lei. Pe acest caz a fost inițiat un dosar penal pentru ,,Circulația ilegală a drogurilor în scop de înstrăinare, de un grup criminal organizat ori în favoarea acestora, în proporţii deosebit de mari“. C ei doi tineri de 24 și 26 ani, fiind plasați în arest. În privința liderului grupării criminale, polițiștii urmează să dispună anunțarea în căutare internațională a acestuia, cu ulterioara reținere. Dacă vinovăția acestora va fi demonstrată, suspecții riscă închisoare de la 7 la 15 ani. Investigațiile penale pe caz continuă în vederea stabilirii tuturor circumstanțelor, timp în care persoanele beneficiază de prezumția nevinovăției, potrivit legii.\n\nPe canalul nostru de Telegram Est-Curier , vă oferim atât imagini relevante, cât și știri de actualitate din raioanele Criuleni-Dubăsari și din întreaga țară. Devino corespondent Est-Curier! În cazul în care ai imagini care ar putea deveni subiecte de știri, te încurajăm să ni le trimiți pe Viber sau Telegram la numărul 069789896.",
    "metadata": {
      "original_file": "Est-Curier_0403.html"
    }
  },
  {
    "title": "Trompeta l-a fascinat de la prima audiție",
    "content": "Recent Vlad Stahi, un tânăr talentat de la Slobozia Dușca, a ocupat locul I la Concursul Televizat al Tinerilor Interpreți de Muzică Populară „Prezintă Orchestra Folclor”, ediția a VIII-a.\n\nEmoționat, trompetistul declara: „Îmi exprim recunoștința față de Orchestra Folclor și profesorul meu, Anatolie Nunu, pentru sprijinul lor esențial. Mulțumesc din inimă familiei mele, prietenilor și colegilor, care au fost mereu acolo pentru mine, oferindu-mi susținerea și încurajarea necesară. Este o adevărată binecuvântare să fac parte dintr-un mediu atât de solidar și să împărtășesc bucuria muzicii populare.”\n\nAcest succes are la bază munca artistului, dar și mediul în care a putut să-și dezvolte talentul. La Slobozia-Dușca este o frumoasă orchestră, discipolii căreia impresionează mereu. Vlad Stahi nu este o excepție.\n\n– Am prins drag fata de trompetă încă din clasele primare, de la vârsta de 8 ani. La început am vrut la tobe, însă după ce am auzit cum sună, trompeta am știut ca gata – asta e pe toata viața. Primii învățători au fost Boris Țurcanu și Valeriu Burlacu.\n\nA continuat să-și realizeze aspirațiile studiind la Colegiul de muzică „Ștefan Neaga” și la Academia de Muzica, Teatru și Arte Plastice (AMTAP). \n\n Actualmente face masteratul la specializarea instrumente populare, trompetă. \n\n Premiul obținut consideră că e „Încă un imbold spre perfecțiune” .",
    "metadata": {
      "original_file": "Est-Curier_0053.html"
    }
  },
  {
    "title": "Patentarii din Criuleni sunt în top cinci",
    "content": "Peste 1584 de deținători de patentă au trecut la activitatea independentă, a anunțat ministrul Dezvoltării Economice și Digitalizării, Dumitru Alaiba. \n\n Raionul Criuleni în acest proces se află pe locul 1. La piața din Criuleni poți primi deja și bon fiscal, chiar dacă aparatele de casă sunt scumpe. De fapt, statul îi ajută pe patentari în acoperirea cheltuielilor de tranziție la activitatea independentă.\n\nCererile de compensare a cheltuielilor suportate de deținătorii de patentă care trec la activitatea independentă mai pot fi prezentate la Organizația pentru Dezvoltarea Antreprenoriatului până la 31 august 2023. \n\n Solicitarea compensației de până la 10.000 lei per beneficiar se efectuează prin depunerea online a unei cereri tipizate de compensare, însoțită de documente confirmative privind cheltuielile suportate. \n\n Solicitantul de compensație care nu dispune de semnătură electronică poate solicita prestarea serviciului respectiv în cadrul centrelor unificate de prestare a serviciilor publice. \n\n Ministerul Dezvoltării Economice și Digitalizării, citând date de la Serviciul Vamal, menționează că întreprinzătorii independenți pot importa numai bunuri care fac obiectul activității lor.\n\nÎn acest sens, aceștia trebuie să prezinte autorităților vamale un pachet minim de documente: confirmarea înregistrării fiscale emisă de Serviciul Fiscal de Stat; documente comerciale pentru mărfurile declarate (contract de vânzare, factură, chitanță, factură etc.) și un formular de declarație vamală de tip DV-6 completat de întreprinzătorul independent.\n\n„O persoană fizică angajată în activități comerciale independente are dreptul de a importa bunuri în mod independent, fără a fi nevoită să se adreseze unui broker și fără a cheltui bani suplimentari pentru servicii de intermediere, cum ar fi depunerea unei declarații vamale. Un antreprenor independent, după ce a declarat mărfurile importate și a plătit taxele de import, le poate vinde aproape imediat”, a declarat Igor Iurco , șeful departamentului de control vamal al Serviciului Vamal al Republicii Moldova.\n\nAmintim că statutul de persoană fizică cu activitate de întreprinzător independent în comerțul cu amănuntul prevede posibilitatea de a realiza vânzări anuale în limita a 1,2 milioane de lei, aplicând cea mai mică cotă de impozit pe venit din Moldova și din Europa – 1% din vânzări, cu raportare minimă și lipsa evidenței contabile pentru această categorie de activitate independentă. Totodată, această categorie de antreprenori trebuie să achiziționeze în mod independent o poliță de asigurare medicală, să achite contribuții la bugetul asigurărilor sociale de stat și taxe locale pentru amplasarea unei unități comerciale publice.",
    "metadata": {
      "original_file": "Est-Curier_0287.html"
    }
  },
  {
    "title": "Târgul de toamnă, la Criuleni, va avea loc pe 21 octombrie. Vedeți aici programul",
    "content": "Tradiționalul târg de toamnă și sărbătoarea „Toamna de aur – 2023” va avea loc pe data de 21 octombrie, sâmbătă, anunță autoritățile raionale.\n\nEvenimentul se va desfășura în or. Criuleni, pe piața Ștefan-cel-Mare.\n\nPentru ediția din acest an, organizatorii au invitat cca 60 de producători agricoli, locali și din republică, ca să-și vândă legumele și fructele și alte produse agricole. Târgul lor va fi deschis de la ora 7 dimineața.\n\nÎncepând cu ora 10.00, pe scena instalată în piață se vor face totalurile concursurilor „Cel mai bun producător de vin de casă”, „Colacul anului 2023”, concursului folcloric „Toamna în satul meu ” și concursul „Crăiasa toamnei” .\n\nUltimul este o premieră în acest an. Potrivit lui Vitalie Onișciuc, șeful Direcției agricultură și servicii funciare, la acest concurs sunt bineveniți să participe cetățeni individuali sau reprezentanți ai instituțiilor educaționale preuniversitare din raion, cu propriile expoziții – compoziții din fructe, legume, flori de toamnă, la tema anunțată, Crăiasa toamnei.\n\nToate cele patru concursuri sunt dotate cu premii valoroase, pentru primele trei locuri, cum ar fi butoaie, cuptoare electrice, TV, grill-uri electrice. Bugetul sărbătorii în acest an este de 200 de mii de lei.\n\nVor fi omagiați și angajații din sectorul agricol, care au atins rezultate remarcabile în munca lor.\n\nCei care doresc să participe la concursul „Cel mai bun producător de vin” trebuie să fie persoane fizice cu viză de domiciliu în raionul Criuleni, producători de vin de casă, și să aducă o sticlă de vin natural (fără adaosuri), produs din roada anului 2023, până la data de 18 octombrie, ora 17.00, la Direcția Agricultură a Consiliului raional. Participantul va indica denumirea soiurilor de struguri utilizați la fabricare. Vinurile roșii și albe se jurizează separat. \n\n La concursul „Colacul anului – 2023”, pot participa persoane fizice domiciliate în r. Criuleni, care vor prezenta până la data de 19 octombrie, ora 12,00, la Direcția Agricultură, relații funciare a Consiliului raional, colaci frământați și copți în condiții casnice.\n\nVezi cum a fost „Toamna de aur 2021” , „Toamna de aur – 2019” , 2018 și 2016 .\n\nAici – programul actualizat al sărbătorii, la care s-a adăugat un concert al artiștilor din capitală:",
    "metadata": {
      "original_file": "Est-Curier_0268.html"
    }
  },
  {
    "title": "Salvarea Răutul - sănătatea noastră",
    "content": "De importanța conservării și protejării râurilor e cazul să ne amintim zilnic, pentru că de sănătatea lor depinde și viața noastră. Răutul este unul din cele mai vechi și mai lungi râuri interioare din Moldova. Din păcate, nivelul poluării acestuia este foarte ridicat. Pentru a-l debarasa de gunoiul ce îl sufocă, în apele râului a fost instalat în premieră un sistem de colectare a deșeurilor plutitoare. Este vorba despre un captator format din două țevi mari de plastic și o plasă în care ajung gunoaiele. Inițiativa aparține reprezentanților Asociației Obștești „Renașterea Rurală” și Asociației Internaționale a Păstrătorilor Râului „Eco-Tiras”. Sistemul este capabil să reziste la devierile de apă de până la trei metri și se ridică automat odată cu nivelul apei, iar punctele de conexiune sunt făcute din inox ca să fie durabile. Colectorul poate rezista până la 20 de ani.\n\nPentru a menține captatorul funcțional, este nevoie ca o dată pe săptămână să fie curățat coșul de gunoi. Actualmente colectorul proiectat, construit și instalat de reprezentanții asociației „Renașterea Rurală” este gestionat de Rezervația cultural-naturală ”Orheiul Vechi ”. Ion Ciobanu, directorul general al Rezervației respective spune că în trei luni de testare a colectorului au fost adunate peste trei tone de deșeuri. Pentru a ameliora starea de lucruri, pe o lungime de 28 km a Răutului ar mai fi nevoie de 14 asemenea sisteme de epurare.\n\nVladimir Ursu, directorul executiv al asociației „Renașterea Rurală” susține că două colectoare de acest fel ar fi binevenite și în preajma localităților Butuceni și Trebujeni. „Dacă cineva este interesat și vrea să implementeze această schiță, noi suntem gata să îi instruim, să oferim calculele, schemele”- declară Vladimir Ursu.\n\nIlia Trombițchi, directorul AO ”Eco-Tiras”,invită lumea sâmbătă, 18 martie,2023 la o acțiune de curățare a malului râului Răut de gunoi.",
    "metadata": {
      "original_file": "Est-Curier_0141.html"
    }
  },
  {
    "title": "Câtă cultură au consumat tinerii prin vouchere culturale, în doi ani de la lansare",
    "content": "Peste 7 200 de tineri au folosit „Voucher cultural” în cei doi ani de la lansarea proiectului. În acest scop, statul a bugetat cca 6,5 mln de lei, comunică Ministerul Culturii.\n\nBanii au mers către patru vânzători de bunuri și prestatori de servicii culturale: rețeaua de librării „Librarius”, platformele de vânzare de bilete la spectacole și concerte: iTiket, Afisha și Aalto.\n\nMajoritatea beneficiarilor au cumpărat cărți. Cele mai solicitate titluri au fost „Arta manipulării”, „Atomic Habits”, „Limba română, Teste pentru examenul de BAC profil real” și mai multe cărți de geografie.\n\nDintre evenimente, beneficiarii au ales să meargă mai degrabă la concerte și la cinema decât la spectacole de teatru. Printre producțiile autohtone vizionate de ei se numără filmul „Carbon”, dar și mai multe concerte ale artiștilor autohtoni sau festivaluri de muzică.\n\nResponsabilii de proiect din cadrul Ministerului Culturii consideră că interesul și numărul beneficiarilor din rândul celor potențiali, ar putea spori, dacă mecanismul va fi simplificat și diversificată lista de prestatori.\n\nProgramul național „Voucher cultural” a fost lansat în noiembrie 2022, după exemplul altor țări europene. Voucherul reprezintă un „bilet digital nerambursabil” în valoare de 1.000 de lei, cu care posesorii pot merge la concerte, spectacole de teatru sau la cinema și să-și cumpere cărți, până la epuizarea sumei, în decurs de un an.\n\nVoucherul poate fi folosit doar online, în librării și pe platforme specializate ca iTicket, Mticket sau Afisha. De voucher cultural pot beneficia tinerii care au împlinit vârsta de 18 ani și dețin o semnătură digitală, necesară pentru autentificare. Ministerul Culturii examinează posibilitatea extinderii programului și pentru pensionari.",
    "metadata": {
      "original_file": "Est-Curier_0004.html"
    }
  },
  {
    "title": "O alternativă la sprijinul UE Republica Moldova nu are",
    "content": "Rezultatele votului la Referendum generează mai multe nedumeri și chiar amintește de zicala ”nemulțumitului i se ia darul”. Vă îndemnăm să ne spuneți câte învestiții a făcut Uniunea Statelor Independente, dirijată de Moscova în dezvoltarea infrastructurii din Republica Moldova? Câte ajutoare pentru nevoiași a trimis? Câte drumuri a reparat, de ne pronunțăm împotriva UE?\n\nPe de altă parte până în prezent UE a investit în Republica Moldova peste un miliard de euro. Anual, UE investește circa 50 milioane de euro în R. Moldova. Cu aceste fonduri se repară grădinițe și școli, se consolidează instituțiile statului, se construiesc drumuri, poduri, apeducte, sisteme de canalizate etc. Recent s-a aflat că vom beneficia încă de un pachet financiar fără precedent – 1,8 miliarde de euro, sumă care va ajunge în R. Moldova în următorii de trei ani. Din această sumă 1,5 miliarde sunt credite cu dobândă mai mică de 3% și circa 300 milioane euro sunt granturi.\n\nSe vehiculează că UE ne bagă în datorii, iar managera de programe în cadrul Delegației UE Aurica Butnari explică nefondarea acestor temeri:” sunt credite extraordinar de avantajoase, banii vor fi debursați într-o perioadă de trei ani, dar R. Moldova va avea o perioadă de grație de 10 ani, iar perioada de rambursare a creditului va fi de 40 de ani, dobânda fiind mai mică de 3%. „Experiența R. Moldova din ultimii ani ne arată că R. Moldova s-a împrumutat de la băncile comerciale interne și dacă o să comparăm dobânzile o să vedem că creditul oferit de UE este unul preferențial. Noi sperăm că în acești trei ani economia R. Moldova se va dubla și astfel jumătate din suma acestui credit va putea fi considerată grant”- spunea Aurica Butnari în cadrul emisiunii „ Moldova gândește”.\n\nDacă nu erau banii UE nu existau mai multe drumuri renovate, în mai multe localități nu existau apeducte și acces la apă potabilă, sistem de canalizare, iluminat stradal, eficiență energetică etc. Este important să înțelegem că acum RM trebuie să investească cât mai mult în infrastructură pentru a crește economia, iar o alternativă la sprijinul UE nu există – zicea Viorel Furdui , director executiv al CALM. – De mai mult timp există un studiu al UE despre necesitățile și realitățile din R. Moldova, intitulat „Planul de creștere pentru Moldova” care prevede crearea 100 000 de locuri de muncă, a 5000 de afaceri noi, sprijinirea a 25 000 de întreprinderi, finalizarea construcției liniei electrice de conexiune cu UE, apă curată și canalizare pentru 1,5 milioane de oameni, drumuri etc.\n\nAnul acesta milioane de dolari au venit dinspre Kremlin în RM. Cu acești bani se construiau câteva spitale, drumuri, dar au fost investiți în destabilizarea situației din țară și coruperea alegătorilor. Ne vor mai prosperi sau doar profită de vulnerabilitatea economică și sărăcia spirituală a celor pentru care viitorul copiilor și nepoților nu mai contează?",
    "metadata": {
      "original_file": "Est-Curier_0454.html"
    }
  },
  {
    "title": "Carburanții devin tot mai scumpi",
    "content": "Prețul la benzină și motorină continuă să crească. Conform hotărârii Agenției Naționalepentru Reglementare în Energetică (ANRE) pentru 18 iulie 2023 au fost stabilite următoarele prețuri:\n\nAstfel, prețul maxim a unui litru de benzină va fi de 24 de lei și 65 cu de bani, cu 5 bani mai mult decât în weekend. Motorina se scumpește cu 9 bani și va fi vândută la pompă maxim cu 20 de lei și 67 de bani litrul.\n\nMajorările ANRE le explică prin creșterea cotațiilor Platts pentru produsele derivate din petrol la bursele internaționale, indicator care stă la baza metodei actuale de determinare a nivelului prețurilor.",
    "metadata": {
      "original_file": "Est-Curier_0291.html"
    }
  },
  {
    "title": "Autobuze noi și pentru elevii din r. Dubăsari",
    "content": "Primele 40 de autobuze școlare din cele 69 procurate cu sprijinul Guvernului României în valoare de 70 mln lei și contribuția de 4 mln lei a MEC, au plecat la 29 august spre 40 destinatari din toate raioanele țării.\n\nGurii Isac, vicepreședintele raionului Dubăsari, spune că raionului Dubăsari i-au revenit trei autobuze care vor facilita deplasarea elevilor la gimnaziile din Molovata și Roghi, precum și la Liceul ”Mihai Eminescu” din Corjova.\n\nMinistrul Educației și Cercetării, Dan Perciun, a subliniat importanța achiziției pentru asigurarea accesului egal la studii de calitate pentru toți copiii. „Mulțumim Guvernului României pentru tot sprijinul care ne-a fost acordat. Pentru noi, la minister, este extrem de important să putem să oferim pentru fiecare copil, inclusiv pentru cei din mediul rural, șansa la o educație de calitate și acces la o școală unde sunt condițiile necesare ca să poată să facă performanță academică și să își realizeze pe deplin potențialul ”, a spus ministrul.\n\n„Mă bucur că Bucureștiul a avut întotdeauna această deschidere să ajute Republica Moldova. Guvernul României a investit foarte mult în sistemul educațional. Mă bucur că Ministerul Educației condus de Dan Perciun pune un accent mare pe calitatea educației. Este o investiție pe termen lung a statului român, care trebuie apreciată. România a fost mereu alături de noi și este, de departe, cel mai bun prieten al Republicii Moldova ”, a declarat prim-ministrul Dorin Recean.\n\n„ Autobuzele vor contribui foarte serios la îmbunătățirea calității în educație. Microbuze școlare au mai fost donate și anterior Republicii Moldova. În 2014-2015 au existat programe de reabilitare a grădinițelor și școlilor din Republica Moldova. Deci, vedem continuitate, consecvență și perseverență. Este modul în care Bucureștiul poate să vină în sprijinul Republicii Moldova atunci când este nevoie ”, a menționat Ambasadorul României, Cristian-Leon Țurcanu.\n\nCele 40 de autobuze au câte 17 locuri și respectă standardele europene, fiind echipate cu sistem electronic de control al stabilității, sistem de aer condiţionat și cu treaptă de urcare/coborâre pentru copii.\n\nPână la 30 octombrie urmează să ajungă la destinatari încă 29 autobuze.\n\nRomânia a susținut și anterior asigurarea cu autobuze a instituțiilor de învățământ din Republica Moldova. Astfel, în anul 2014 Guvernul României a oferit o donație de 100 de microbuze destinate transportului de elevi, alte 95 de unități de transport școlar fiind oferite țării noastre în anul 2017.",
    "metadata": {
      "original_file": "Est-Curier_0507.html"
    }
  },
  {
    "title": "Nu vă speriați! Nivelul radioactiv pe teritoriul Republicii Moldova e stabil",
    "content": "Agenția de Mediu a Republicii Moldova informează că, nu există riscuri iminente pentru populație privind o eventuală expunere la radiații ionizante, în urma recentelor atacuri asupra centralei nucleare din Zaporojie. Valorile fondului radioactiv sunt la nivelul natural caracteristic teritoriului țării.\n\nAgenția de Mediu declară că monitorizează zilnic echivalentului dozei ambientale a radiației gama (fondul radioactiv al mediului) înregistrat la 7 stații cu monitorizare manuală (or. Soroca, or. Fălești, s. Cornești, s. Bravicea, or. Comrat, or. Leova, s. Bălțata), cu ajutorul dozimetrelor portabile UltraRadiac și DRG, și 5 stații cu monitorizare automată în regim continuu (or. Ștefan-Vodă, or. Bălți, or. Chișinău, or. Briceni și or. Cahul).\n\nÎn data de 28 septembrie 2022, până la ora 8.00, valorile înregistrate ale echivalentului dozei ambientale a radiaţiei gama pe teritoriul Republicii Moldova la staţiile cu monitorizare manuală (Soroca, Făleşti, Corneşti, Bravicea, Bălţata, Leova, Comrat) constituie:\n\nValorile înregistrate ale echivalentului dozei ambientale a radiaţiei gama pe teritoriul Republicii Moldova la staţiile cu monitorizare automată (Briceni, Bălţi, Chişinău, Ştefan Vodă, Cahul) constituie:\n\nREȚINEȚI!: Limita de avertizare pentru teritoriul Republicii Moldova este de 0,25 microSievert/h, stabilită de către Ministerul Sănătății, în conformitate cu normele fundamentale nr. 06.5.3.3.4 din 27.02.2001 de radioprotecţie. Cerinţe şi reguli igienice (NFRP-2000).",
    "metadata": {
      "original_file": "Est-Curier_0157.html"
    }
  },
  {
    "title": "Premieră în Republica Moldova:„Registrul de evidență a agresorilor în cazurile de violență împotriva femeilor și violență în familie”",
    "content": "Republica Moldova progresează în modernizarea acțiunilor pentru combaterea violenței. În ședința din 11 decembrie Guvernul a aprobat proiectele prezentate de ministrul afacerilor interne Daniela Misail-Nichitin „Cu privire la aprobarea Conceptului Sistemului informațional „Registrul de evidență a agresorilor în cazurile de violență împotriva femeilor și violență în familie” și a Regulamentului resursei informaționale formate de Sistemul informațional „Registrul de evidență a agresorilor în cazurile de violență împotriva femeilor și violență în familie”. Actul normativ oferă o soluție integrată, coerentă și eficientă pentru asigurarea evidenței persoanelor care au săvârșit infracțiuni și contravenții de violență împotriva femeilor și violență în familie.\n\nAstfel se va reduce semnificativ nivelul de stres și anxietate al victimelor, oferindu-le siguranță și încrederea că pot fi protejate de stat și beneficia de ajutor, consiliere și servicii specializate în mod rapid, eficient și cu cheltuieli minime.\n\nProiectul dat răspunde exigențelor Convenției Consiliului Europei privind prevenirea și combaterea violenței împotriva femeilor și a violenței domestice (Convenției de la Istanbul), ratificată de Republica Moldova prin Legea nr. 144/2021 și, vine pentru consolidarea, ocrotirea și sprijinirea familiei,recunoscând faptul că realizarea egalității de gen între femei și bărbați constituie elementul-cheie în prevenirea violenței asupra femeilor, faptul că violența împotriva femeilor și violența în familie afectează femeile în mod disproporționat, dar și faptul că și copiii și bărbații pot fi de asemenea victime ale violenței.\n\nRegistrul dat poate influiența îmbunătățirea calității intervenției și serviciilor prestate în domeniul prevenirii și combaterii violenței împotriva femeilor și a violenței în familie, optimizarea activităților organelor de drept, în procesul de colectare și înregistrare a informațiilor despre persoanele care au săvârșit infracțiuni și contravenții de violență împotriva femeilor și violență în familie, care aplică violență (fizică, psihologică, sexuală, economică, spirituală) sau manifestă comportament violent față de membrii de familie, persoanele liberate condiționat de răspundere penală sau condamnate cu suspendarea condiționată a executării pedepsei, persoanele în privința cărora sunt aplicate măsuri de constrângere cu caracter medical, restricții aplicate prin ordinul de restricție de urgență sau ordonanță de protecție, agresorii familiali în privința cărora este aplicată monitorizarea electronică sau cei obligați să participe la programe speciale de tratament sau de consiliere în vederea reducerii comportamentului violent, precum și alte decizii judiciare relevante etc.\n\nDestinatarii resursei informaționale formată de SI „Registrul agresorilor”, proprietate a statului, posedată de MAI sunt beneficiarii de servicii, persoanele fizice, autoritățile/instituțiile publice și persoanele juridice de drept public, mandatate cu dreptul de a primi datele respective,conform legislației privind accesul la informație și a celei în domeniul schimbului de date și interoperabilității, cu drept de acces de vizualizare a Contururilor „Cazul de violență împotriva femeilor și violență în familie”, „Evidența agresorilor”, „Evidența măsurilor de protecție” și Conturul „Generarea rapoartelor statistice personalizate”, cu restricționarea de a introduce unele date și de a modifica datele introduse.\n\nSe preconizează astfel și reducerea semnificativă a birocrației, fiind eliminată componenta de acumulare a datelor despre agresori pe hârtie și acumularea dosarelor de prevenire terțiară, dar și îmbunătățirea transparenței, protecția datelor cu caracter personal și creșterea eficienței în monitorizarea agresorilor și gestionarea datelor despre aceștia.\n\nViolența e o problemă în Republica Moldova. De la începutul anului 2024 cel puțin 22 de femei au murit maltratate. În anul trecut, în aceeași perioadă, 21 de femei au decedat din cauza violenței la care au fost supuse. Apropo această situație alarmantă a impus introducerea din acest an în legislația autohtonă a termenul „femicid”.",
    "metadata": {
      "original_file": "Est-Curier_0442.html"
    }
  },
  {
    "title": "La Criuleni a fost organizată o nouă ediție de comemorare a Marelui Voievod Ștefan Cel Mare și Sfânt",
    "content": "Dintre toți domnitorii pe care i-a avut țara Moldovei, Ștefan cel Mare și Sfânt a ajuns cel mai venerat, pentru că prin domnia sa, cea mai lungă-47 ani, a demonstrat lumii că „țara are stăpân”. În timp multe s-au schimbat, dar marele Domnitor este un personaj de referință pentru diverse categorii de cetățeni, inclusiv cu diferite viziuni. Din acest motiv, în Republica Moldova, pe această așchie de pământ ruptă din moșia Țării, activitățile culturale dedicate Marelui Voievod sunt mai frecvente, iar la monumentul Lui depun flori nu doar unioniștii, naționaliștii, creștinii, ci și stataliștii, globaliștii, agnosticii și ateii. Unii din drag de neam, alții în virtutea atribuțiilor de serviciu și pentru că pe altcineva mai reprezentativ nu au, dar toți parcă ar răspunde apelului:„fraților nu vă-nvrăjbiți”.\n\nLa Criuleni festivalul ”Un trandafir, o lumânare p entru Sfântul Ștefan Cel Mare” a ajuns la a XX-a aniversare.\n\nPentru cei care ”din motive binecuvântate”, după cum s-a exprimat actualul protopop de Criuleni și Dubăsari, Oleg Vieru,nu au putut participa la eveniment, postăm câteva fotografii.\n\nUn reportaj video mai amplu va apărea în curând pe platforma ”Est-Curier”.",
    "metadata": {
      "original_file": "Est-Curier_0012.html"
    }
  },
  {
    "title": "Cu gândul la scena mare",
    "content": "Educația artistică e o chestiune opțională, dar importanța ei e de netăgăduit, or, dă posibilitate omului să vadă cu alți ochi lumea înconjurătoare, să pună în valoare talentul cu care este hărăzit spre deliciul semenilor. Deși puțini sunt cei care decid să devină artiști de profesie, muzica, dansul, pictura au fost din vremuri vechi-străvechi atribute ale lumii selecte, care lasă amprente în viața omului, indiferent de meseria pe care o alege pentru a-și câștiga bucata de pâine. Din acest considerent, școlile de arte au un impact special în viața comunitară. În această ediție am solicitat un interviu directoarei Școlii de arte din Criuleni, dnei Natalia Dimitrașco, pentru a depista atmosfera ce domină acolo la începutul unui nou an de studii.\n\n– Dragă Natalia, cu ce emoții începeți noul an de studii?\n\n– Noul an îl începem cu dispoziție bună, cu festivalul „Minunile artei”, care s-a desfășurat de Hramul orașului. Cinci ani în urmă am organizat primul concert de hram și deja s-a format o tradiție, ca în această zi de sărbătoare să-i cântăm ”mulți ani trăiască” orașului nostru. Lansat în 2014, Festivalul este deschis tuturor instituțiilor cu profil de artă din regiune și are ca obiectiv promovarea tinerelor talente, dar și colaborarea și schimbul de experiență între cadrele didactice din domeniul învățământului artistic complementar. Desigur, mai păstrăm emoțiile generate de activitățile estivale. Participarea la diferite evenimente culturale din țară, dezvoltarea parteneriatelor cu diferite instituții și organizații neguvernamentale (AO ”FCPS” din Criuleni, AO ”Terra RO-SA” din România), la fel este o metodă de susținere și promovare a copiilor noștri.În anul 2016 la concursuri naționale, campionate, au participat peste 30 de elevi ai școlii, aducând trofee și diplome de gratitudine. În luna iunie grupul teatral s-a prezentat cu succes la concursul „COPIL ÎN EUROPA” din Timișoara, ocupând locul II. În luna august câțiva elevi s-au odihnit la tabăra ”Căprioara” din Moroieni, România, luând lecții la o școală de pictură, design și vizitând munții Bucegi și salina ”Unirea” din Prahova. Desigur, în organizarea plecărilor, excursiilor și altor activități școlare avem o susținere și din partea primăriei, dar în mai mare parte e aportul părinților elevilor noștri.\n\n– Pe cine și cum așteaptă școala de arte în noul an de studii?\n\n– Anul acesta avem 170 de elevi şi specialităţile rămân neschimbate. La muzică: pian, acordeon, vioara, chitara şi trompeta. La creaţie: teatru, arta plastică, coregrafie, dans popular şi broderie.\n\n– Aceasta este capacitatea instituției sau vă conformați cererii?\n\n– Ne-am dori şi mai mulţi elevi, dar nu avem voie să mărim numărul de specialiști, aşa mi-au zis la direcţia finanţe. La moment, slavă Domnului, nu suntem puşi în situaţia să alegem între profesioniştii experimentaţi şi cei tineri. Mai solicitate sunt specialităţile chitară şi dans.Ne bucurăm mult că grupul de dans popular, deschis doar doi ani în urmă, acum a crescut numeric. Important este ca elevii să aibă răbdare să înveţe 5-7 ani sau chiar şi mai mulţi, să se menţină la aceeiaşi specialitate, să demonstreze performanţe şi apoi să primească certificatul de absolvire. Nu e uşor. Mare importanţă are aici profesionalismul cadrului didactic, dar şi răbdarea, poate chiar şi insistenţa părinţilor. Deși situația economică în țară e destul de complicată, de câțiva ani observăm o stabilitate în privința numărului de elevi înscriși în școală. Consider că acest fapt datorează profesionalismului cadrelor didactice și managementului eficient. Ne străduim să creăm condiții favorabile pentru procesul de instruire al elevilor, să avansăm în dezvoltarea bazei tehnico-materiale, în raport cu cerințele timpului. În decurs de patru ani am procurat două piane mecanice, unul pentru concerte și examene, altul au primit elevii din Slobozia-Dușca, un pian electronic l-am obținut din partea Direcției Cultură în 2013. O trompetă, trei acordeoane, microfoane cu distanță și pentru cor, lumini pentru clasa de teatru… S-au confecționat costume naționale pentru specialitatea dans popular, costumul pentru Moș Crăciun, care i-a bucurat pe copiii criuleneni pe 25 decembrie la bradul din centrul orașului. La dispoziția profesorilor și elevilor punem și tehnologii informaționale: lap-top cu proiector, imprimantă color și wi-fi. Însă consider, că unul din factorii care îi face pe părinții să-și aducă odraslele la școala de arte este și atmosfera deosebită de prietenie, creativitate, libertate și democrație în școala noastră. Organizarea activităților educative extrașcolare, inclusiv flashmob-uri, spectacole și concerte cu jocuri și distracții pentru elevii școlii și cu implicarea lor nemijlocită, a devenit unul din obiectivele majore.\n\nCât privește organizarea și crearea condițiilor pentru procesul de învățământ, suntem mulțumiți de reparația care s-a făcut în blocul sanitar și în sala de dans. Mai așteptăm decizia Consiliului orășenesc cu privire la renovarea scenei și reparația cosmetică în sala de festivități, pentru că având două clase de dansatori, desigur, simțim nevoia să avem și spațiu respectiv pentru exersări și evoluări în fața publicului. Am planificat, de asemenea, surse pentru amenajarea unui cabinet metodic pentru cadrele didactice. Suntem convinși că primăria ne va ajuta să realizăm și aceast gând al nostru. Desigur, visăm ca primăria să obțină un proiect de investiții majore în repararea capitală a clădirii. Dar ne mulțumim cu ceea ce putem să avem în buget.\n\nÎn privința cadrelor didactice: avem anul acesta un profesor nou de solfegiu, cu studii superioare, care deja s-a incadrat foarte activ în procesul instructiv-educativ. Simțim nevoia și de un specialist de sonorizare. Aparatajul de care dispunem și care se completează periodic, necesită îngrijire specială și utilizare corectă. Am abordat deja la primărie chestiunea cu privire la angajarea unui specialist în domeniul electrotehnicii, sperăm că vom obține un rezultat pozitiv.\n\n– Mai sunt accesibile studiile pentru copiii talentați din familiile vulnerabile?\n\n– Dacă vorbim despere procesul de învățământ, vom menționa că și anul acesta vom pleda pentru studii de calitate și accesibile. Ca și în anul trecut, am înaintat demers către Consiliul Local pentru scutirea elevilor în conformitate cu Regulamentul de funcționare a Școlilor de artă , dar și cele ale copiilor din familii cu venituri modeste și celor, care fac studii la două specialități de muzică. În total sunt 17 persoane care vor beneficia de scutirea totală sau parțială (50%) de plata lunară pentru studii. Să le amintim cititorilor că din cele 20 % stabilite în anul 2011 de Guvern pentru achitarea studiilor în școli de artă la noi se acumulează doar 10% . Cu toate acestea, nu a fost respinsă nici o cerere.\n\n– Ce vă doriți pentru instituție și personal în noul an școlar?\n\n– Pentru anul nou de strudii ne dorim realizarea proiectelor educative noi, mai multe posibilități de evoluare pe diferite scene și, desigur, succese. Pentru toate acestea dorim să avem pace și stabilitate în țară.",
    "metadata": {
      "original_file": "Est-Curier_0383.html"
    }
  },
  {
    "title": "Republica Moldova produce de patru ori mai mult vin, decât consumă, fiind pe locul doi în lume la acest indicator",
    "content": "Compania iData, specializată în cercetări sociologice, statistice și analize de date, a ajuns la concluzia, în urma unor studii, că Republica Moldova se situează pe locul al doilea la nivel global în ceea ce privește auto-suficiența vinicolă, cu un procent de 443% din producție față de consum, conform datelor colectate între anii 2018 și 2022. Aceasta înseamnă că în Republica Moldova se produce de 4.4 ori mai mult vin decât se consumă.\n\nAcest raport este mai mare doar în Chile (6.3 ori) și e mai mare decât în Spania (3.7 ori). Date sunt calculate ca o medie pentru o perioadă de cinci ani 2018-2022 și sunt prezentate de către AAWE – Asociația Americană a Economiștilor specializați în Vinuri, în baza informațiilor privind comerțul mondial.\n\niData mai relevă, că la nivel mondial, în perioada 2018-2022 s-a produs cu 13% mai multe vinuri decât s-au consumat, ceea ce poate denota o creștere continuă a pieței vinurilor, o supraproducție fiind cauzată de creșterea numărului de consumatori, investiții în vinuri de colecție și cucerirea de noi piețe pentru vinuri.\n\nLa polul opus – în Marea Britanie se produce doar 1% din necesarul de consum de vinuri, ceea ce înseamnă că 99% din vinurile consumate sunt de import. Rusia își satisface 46% din consumul de vinuri prin producția proprie, iar Elveția – doar o treime. În România există un echilibru relativ între consum și producție, existând un exces de 14% de producție, comparativ cu consumul.\n\nConform raportului Ministerului Agriculturii și Industriei Alimentare, principalele piețe de export pentru vinurile moldovenești sunt România, Polonia, Republica Cehă, SUA și China. În 2023, exporturile de vin ale Moldovei au atins 123 milioane de litri, în valoare de 192 milioane USD, marcând o creștere de 18% în volum și 24% în valoare față de anul precedent.",
    "metadata": {
      "original_file": "Est-Curier_0229.html"
    }
  },
  {
    "title": "Serviciile de salubrizare vor fi reglementate de o lege separată",
    "content": "În ședința Guvernului din 15 ianuarie, cabinetul de miniștri își propune să avizeze și să trimită e în Parlament proiectul Legii privind serviciul public de salubrizare – o lege separată și nouă care va reglementa exclusiv domeniul de salubrizare a localităților. Până acum serviciul de salubrizare este reglementat de Legea serviciilor publice de gospodărie comunală din 2002, și Legea privind deșeurile din 2016.\n\nNota informativă este semnată de Grigore Stratulat, secretar de stat la Ministerul Mediului, care explică necesitatea elaborării unei noi legi. „Totuși, pentru o mai bună organizare și desfășurare a activităților care vizează asigurarea unui mediu salubru pentru locuitorii unităților administrativ-teritoriale, se impune adoptarea unei legi speciale, care să reprezinte cadrul juridic propriu (special) serviciului public de salubrizare a localităților. Documentul a fost supus consultării publice, iar textul și obiecțiile pe puteți consulta aici.\n\nLegea delimitează mai clar care sunt competențele autorităților administrației publice locale și ale celor centrale. Legea stabilește care sunt activitățile incluse în serviciul de salubrizare și formele de organizare a serviciului. Articolul 5 stabilește expres obligația autorităților publice locale de a colecta deșeurile separat în 3 fracții, obligatoriu: a) reciclabile (hârtie și carton, plastic și metal), b) deșeuri amestecate, c) sticlă. În cazul în care autoritatea are posibilitate, deșeurile vor fi colectate separat pe 5 fracții: a) hârtie și carton, b) sticlă, c) plastic și metal, d) biodeșeuri, e) deșeuri amestecate.\n\nArt. (4) Serviciul de salubrizare cuprinde următoarele activităţi: a) colectarea separată și transportul separat al deșeurilor municipale; b) transferul deşeurilor municipale în staţii de transfer; c) sortarea deșeurilor de hârtie și carton, metal, plastic şi sticlă colectate separat din deşeurile municipale în staţii de sortare; d) colectarea separată a biodeșeurilor, sortarea și tratarea acestora în stații de compostare; e) organizarea prelucrării, neutralizării și valorificării materiale şi energetice a deşeurilor municipale; f) eliminarea, prin depozitare, a reziduurilor provenite din valorificarea deşeurilor, precum şi a deşeurilor care nu pot fi valorificate la depozitele de deșeuri nepericuloase; g) măturatul, spălatul, stropirea şi întreţinerea căilor publice, inclusiv colectarea şi transportul deşeurilor provenite din coşurile stradale la depozitele de deşeuri sau la instalaţiile de tratare; h) curăţarea zăpezii de pe căile publice şi menţinerea în funcţiune a acestora pe timp de polei sau de îngheţ; i) dezinsecţia, dezinfecţia şi deratizarea la obiectivele din domeniul public şi domeniul privat al unităţii administrativ-teritoriale.\n\nAlte prevederi ale legii: \n\n (8) În vederea realizării activităţii de colectare, autoritatea administrației publice locale și/sau operatorul va amenaja punctele de colectare cu containere de diferite culori (specifice tipului de deșeu) sau va pune la dispoziția utilizatorilor saci de colectare. Costurile de achiziţionare a sacilor puşi la dispoziţia utilizatorilor vor fi incluse în tariful/taxa achitată pentru serviciul de salubrizare.\n\n(9) Biodeșeurile provenite din parcuri, grădini, spații verzi, de la populație sau de la agenții economici, sunt colectate separat și transportate la stația de compostare.\n\n(11) Colectarea deşeurilor voluminoase, inclusiv saltele şi mobilă, se realizează în baza unui program prestabilit cu autorităţile administraţiei publice locale, la solicitarea utilizatorilor în conformitate cu Regulamentul serviciului public de salubrizare.\n\n(13) Deşeurile de construcţii şi demolări provenite de la populaţie, din activităţile de reparații ale locuinţelor, vor fi colectate de către operatori prin modalitățile stabilite de autoritățile publice locale în Regulamentul serviciului public de salubrizare.\n\nLegea permite mai multor administrații publice locale să se coopereze și să fondeze asociații de dezvoltare intercomunitară având ca obiect serviciul de salubrizare, cu personalitate juridică, finanțat din cotizațiile anuale de asociat a unităților administrativ-teritoriale membre, precum şi din alte surse reglementate în Legea nr. 17/2023 cu privire la asociațiile de dezvoltare intercomunitară.\n\nLegea va intra în vigoare după ce va trece de dezbaterile parlamentare și după publicarea în Monitorul oficial. Cum va arăta la acea etapă, vom urmări.",
    "metadata": {
      "original_file": "Est-Curier_0100.html"
    }
  },
  {
    "title": "Diana Odobescu: „Binele pe care îl faci altora se întoarce la tine”",
    "content": "Fiecare bibliotecar este, într-o oarecare măsură, un arhitect. Acesta își construiește colecția sub forma unui labirint în interiorul căruia cititorul trebuie să își croiască un drum, să se descopere pe sine însuși și să trăiască.\n\nBibliotecara satului Ohrincea, dna Diana Odobescu, este o personalitate importantă pentru fiecare consătean, este o activistă a satului care luptă pentru binele și frumosul lui. În acest interviu vom vedea istoria succesului ei, dar și problemele pe care ar vrea să le soluționeze.\n\n– Stimată doamnă Odobescu, știu că sunteți pedagog de profesie, dar puteți să-mi ziceți cum ați ajuns să lucrați bibliotecară?\n\n– Este o poveste foarte lungă. De mică îmi plăcea mult să lucrez cu copiii, dar și să scriu diferite articole la ziarul local, încă de pe băncile școlii am fost tânăr corespondent la ziarul raional care se numea„Biruitorul”, apoi „Opinia”. De aceea când mă gândeam la viitor, ce profesie să-mi aleg, erau două variante: sau profesoară, sau jurnalistă, deoarece în ambele profesii mă regăseam și ambele m-ar fi făcut împlinită. Însă timpul așa le-a aranjat pe toate, că absolvind Școala Pedagogică din Orhei și lucrând un an pedagog la clasele primare, mi-am dat seama că profesia de pedagog nu era chiar tocmai ceea ce îmi doream și am încercat să schimb ceva. Astfel am încercat să întru la Facultatea de Jurnalism, dar, din păcate, un singur punct nu mi-a ajuns ca să trec concursul și astfel visul meu de a deveni jurnalistă s-a spulberat și m-am întors să lucrez iar în școală. Apoi m-am căsătorit și am venit cu traiul în satul natal și cu lucrul, doar că locuri de muncă ca pedagog nu erau, și m-am angajat la Centrul de Creație din Criuleni și am condus, pe parcursul a 13 ani, două cercuri: „Teatrul poetic” și „Ritmica”. Îi învățam pe copii arta teatrală și dansuri moderne. Prin anul 2008 mi s-a propus funcția de bibliotecar la biblioteca publică din sat, cu mare drag am acceptat-o și lucrez până în prezent.\n\n– Nu vă pare rău că nu ați devenit jurnalistă?\n\n– Nu, pentru că, cu timpul, eu am înțeles că dragostea pe care o am pentru copii, dragostea de a lucra cu ei este mai mare decât pasiunea de a scrie. Eu iubesc foarte mult copiii și pentru mine toți sunt egali, am o atitudine egală față de fiecare copil în parte, exact cum aș avea-o față de propriii mei copii, și simt că și ei mă iubesc la fel și mă stimează foarte mult.\n\n– Da, așa este! Dar puteți să-mi spuneți cum ați primit vestea că gimnaziul din localitate se închide?\n\n– Foarte dureros mi-a fost să primesc această veste. Nu-mi puteam închipui cum școala în care am învățat eu și o mulțime de elevi ca mine nu va mai funcționa, nu se vor mai auzi glasuri de copii prin școală și pe teritoriul ei. Pentru mine personal asta-i o tragedie, doar se știe foarte bine că satul fără școală, fără de grădiniță moare, nici nu se mai poate numi sat, ce mai rămâne: căminul de cultură, oficiul poștal și oficiul medicului de familie. Tare credeam că poate se va întâmpla o minune și nu se va închide, dar nu a fost să fie.\n\n– Ce să zic? Foarte greu a fost să mă adaptez. În fiecare zi când mergeam la serviciu și treceam pe lângă școală mă învăluia așa o tristețe, nu-mi venea să cred că nu se mai aud acele glasuri de copii, că nu-i acea agitație care era în curtea școlii, îmi părea că școala plânge și duce dorul copiilor și mie îmi plângea sufletul de jale. Copiii, la fel, la început veneau foarte puțini la bibliotecă și am început să lupt pentru a-i atrage din nou. Fie că puneam la cale niște activități interesante care să le placă, fie că procuram cărțile pe care doreau să le citească, și iată așa, încetișor, am ajuns ca biblioteca să fie din nou inundată de copii ca pe timpurile când gimnaziul funcționa și era alături. Dar mi-a fost foarte greu să mă adaptez, cred că mai greu decât s-au adaptat copiii la noile condiții. Acum mă bucur că și copiii s-au acomodat și le place noua lor școală și eu sunt bine dispusă să-i ajut cu ce pot, căci au foarte multe proiecte de făcut și eu le pun la dispoziție toate cele necesare: computere, imprimantă, diferite cărți sau documente istorice, ca să-și realizeze proiectele cu succes. Și mă bucur când aud de la copii astfel de fraze ca: „Ce făceam noi, dacă nu era biblioteca aceasta? Unde ne făceam temele pe acasă?”\n\n– Cu ce probleme vă confruntați și ce ați dori ca să schimbați în bibliotecă?\n\n– Probleme mari nu avem, deoarece pe parcursul mai multor ani, puțin câte puțin, am schimbat imaginea bibliotecii, am schimbat mobilierul. Apropo, biblioteca noastră a fost una dintre primele din raionul Criuleni care și-a schimbat mobilierul, acesta a fost un vis al meu, care nu chiar ușor l-am realizat, după care am început să văd pe rețelele de socializare și alte biblioteci care mi-au urmat exemplul, ceea ce m-a bucurat foarte mult. Unicul lucru care m-ar ajuta ar fi procurarea unui calculator. Chiar dacă am deja 6, am o imprimantă care nu este folosită, însă ar prinde foarte bine, îndeosebi acum, când copiii au de imprimat foarte multă informație și se formează cozi la unica imprimantă din bibliotecă. Mi-a venit ideea să mai fac un loc de lucru în bibliotecă și să folosesc și imprimanta care se prăfuiește în depozit. La fel, mai am un vis: să fac o ludotecă pentru copii. Aceasta-i o colecție de jucării și jocuri pentru copiii mai mici, ca să-și petreacă interesant timpul în bibliotecă, jucându-se. De aceea, aș vrea să vin cu un îndemn pentru întreaga noastră comunitate: cei care au diferite jocuri sau jucării ce nu le mai folosesc, pentru că copiii deja le-au crescut, să le aducă la bibliotecă. Aici ele vor prinde bine altor copii. În rest probleme, nu avem, principalul e să avem cât mai mulți utilizatori mulțumiți.\n\n– Dacă ați câștiga un proiect sau o sumă de bani, cum ați investi-o în bibliotecă?\n\n– În primul rând, aș face o reparație capitală a încăperii, căci banii pe care îi avem în buget nu sunt de ajuns și micile reparații pe care le facem în fiecare an nu prea schimbă aspectul bibliotecii. Este necesar de făcut o reparație cosmetică a pereților, a tavanului, și pardoseala ar fi bine de schimbat. Dacă aș avea o sumă mai mare de bani, anume în reparație aș investi. În al doilea rând, aș procura mai multe cărți noi, cărți scumpe și bune, pe care nu pot părinții să-și permită să le cumpere, dar sunt sigură că dacă copiii vor găsi în bibliotecă cărți bune, care să le trezească interesul de lectură, cu timpul numărul cititorilor în bibliotecă va fi în creștere.\n\n– Știu că ați participat în mai multe proiecte. Puteți să-mi spuneți câte ceva despre ele? Cum v-ați simțit Dvs în aceste proiecte?\n\n– Da, într-adevăr, de-a lungul anilor am participat în mai multe proiecte și m-am simțit foarte, pot spune „ca peștele în apă”, pentru că scopul acestor proiecte coincidea cu scopul meu pentru viață: să fac cât mai mult bine pentru comunitatea în care trăiesc. Mai întâi am participat în proiectul „Novateca”, care a fost un program cu o durată de cinci ani și a avut scopul de a facilita transformarea bibliotecilor din Republica Moldova în instituții comunitare vibrante în cadrul căruia cetățenii s-au bucurat și se bucură de acces gratuit la internet și la alte tehnologii moderne, precum și de unele servicii inovatoare de bibliotecă. Anume în cadrul acestui proiect au început primele schimbări în bibliotecă: schimbarea mobilierului, dotarea cu calculatoare, cu imprimantă bună, servicii noi de bibliotecă pe interesul membrilor comunității, clasificate pe diferite categorii de vârstă ș.a. Apoi a urmat proiectul „Viață Sănătoasă”, în cadrul căruia eu am fost implicată în diferite activități pe parcursul a trei ani de zile, 2019 – 2021, și care a avut scopul de a contribui la îmbunătățirea stării de sănătate şi a bunăstării populației Republicii Moldova, în special în mediul rural, prin reducerea poverii bolilor netransmisibile. În acest proiect m-am implicat foarte activ, organizând diferite activități ca: ședințe în cadrul programului de Autogestionare a Bolilor Cronice, un șir de activități în cadrul proiectului local „Tot ce e mai bun – luăm de la străbuni” așa ca șezători ca pe timpuri cu genericul „De la lume adunate și-napoi la lume date”; organizarea unor seminare pe tema „A mânca nu e rușine când mănânci ce se cuvine” cu implicarea medicului de familie, dnei Aliona Verlan; șase ateliere de pregătire a bucatelor sănătoase; amenajarea unui teren cu aparate sportive, cu bănci stradale, urne și cu un foișor modest, care a fost prevăzut pentru relaxarea locuitorilor din satul nostru. Au fost organizate și un șir de antrenamente cu participarea antrenorului Gheorghe Țîgănaș și a unui grup de persoane cu boli cronice, cât și a unor săteni care doreau să ducă un mod sănătos de viață. Cam aceasta, în linii generale. Aș fi nespus de bucuroasă să particip și în alte proiecte asemănătoare, care duc la schimbarea vieții comunității spre bine.\n\n– Ce vă determină să faceți atâtea fapte bune?\n\n– Eu mă strădui pe parcursul vieții să fac numai fapte bune, pentru că mă conduc de motto-ul: „Binele pe care îl faci altora se întoarce la tine” și tare cred că există un bumerang și că pentru tot ceea ce faci trebuie să plătești, de aceea și mă strădui să fac numai bine, după cum spune și vechiul proverb românesc: „Bine faci, bine găsești”. Acest lucru m-au învățat părinții mei, pentru că și ei, la rândul lor, au făcut multe lucruri bune pentru satul nostru, iar mie nu-mi rămâne decât să le urmez exemplul.\n\n– Suntem la început de an 2024, ce dorințe, așteptări aveți de la acest an?\n\n-Dorințe mari nu am pentru că în linii generale sunt mulțumită de tot ce am: am un serviciu care îmi place foarte mult, am o familie bună și unită care mă susține în toate proiectele. Îmi doresc ceea ce își dorește toată lumea: să fie pace în lume și să am cât mai mulți utilizatori mulțumiți de serviciile bibliotecii pe care am onoarea să o conduc. Să începem a aduna materiale așa ca: documente vechi, fotografii vechi pentru a scrie și a edita o carte a satului Ohrincea. Să organizăm un muzeu al satului – aceasta este și dorința preotului Dumitru Marandiuc de la noi din sat. Și încă o dorință este să văd cât mai mulți copii citind, să mai lase într-o parte telefoanele mobile, tabletele, computerele și să pună mâna pe cărți, căci nimic nu îți îmbogățește atât de mult mintea și vocabularul ca cititul. Numai citind putem să atingem înălțimile dorite în viață. Și mai am un îndemn către toți oamenii: haideți să încercăm să fim mai buni la suflet, să facem doar fapte bune și frumoase, căci binele pe care îl faci altora se întoarce la tine!",
    "metadata": {
      "original_file": "Est-Curier_0045.html"
    }
  },
  {
    "title": "11 incendii în prima zi a anului, inclusiv un deces la Coșnița",
    "content": "Prima zi a anului 2025 a fost marcată de o tragedie produsă în s. Coșnița, r. Dubăsari. Un bărbat a decedat în urma unui incendiu izbucnit în casa acestuia. Apelul la Serviciul 112 a fost recepționat la ora 03:16. La fața locului au fost îndreptate cinci echipaje de pompieri, care au stabilit că flăcările au cuprins circa 90% din bunurile materiale din interior și acoperișul locuinței cu suprafața totală 180 m2. Angajații IGSU au reușit lichidarea incendiului la ora 11:37. În timpul intervenției, pompierii au depistat cadavrul carbonizat al proprietarului, un bărbat în vârstă de 76 de ani. Specialiștii au stabilit prealabil, că incendiul ar fi izbucnit din cauza nerespectării regulilor antiincendiare la utilizarea sobei.\n\nPotrivit datelor statistice ale IGSU, în ultimele 24 de ore au fost înregistrate 11 incendii. În acest context, pompierii îi îndeamnă pe cetățeni să verifice la timp canalele de ventilare, să aerisească încăîperile unde are loc arderea, mai ales atunci când sunt folosite sobele, aparatele electrice sau cazanele ce funcționează pe lemne sau gaze naturale. Totodată, cetățenii sunt rugați să nu supraîncălzească sobele și să utilizeze doar materiale combustibile pentru care a fost destinată soba, evitând aprinderea focului prin stropirea cu benzină, petrol sau alte lichide ușor inflamabile. Pentru prevenirea incendiilor și intoxicațiilor cu monoxid de carbon, este recomandabil ca focul din sobă să fie stins pe timp de noapte.",
    "metadata": {
      "original_file": "Est-Curier_0415.html"
    }
  },
  {
    "title": "„Moldovagaz” a cerut ANRE să micșoreze prețul la gaze naturale",
    "content": "SA „Moldovagaz” anunță că a transmis Agenției Naționale pentru Reglementare în Energetică (ANRE) cererea cu privire la recalcularea tarifelor pe care le achită consumatorii finali pentru gazele naturale, în corespundere cu prețurile anului 2024.\n\nConform calculelor preventive, societatea cere micșorarea prețului cu 12,5%, sau până la 13 347 lei pentru o mie de metri cubi.\n\nPrincipalii factori invocați, care impun recalcularea tarifelor, conform distribuitorului, ar fi o ieftinire considerabilă a prețului de cumpărare a gazelor naturale pe piața spot olandeză TTF, precum și o scădere semnificativă a componentei de ajustare a venitului reglementat al furnizorului (abateri tarifare) pentru 2023.\n\nConform legii, ANRE are la dispoziție 90 de zile pentru a examina cererea SA „MoldovaGaz”, de aceea nu este încă clar de când noile tarife ar putea intra în vigoare. Calculele prezentate de „Moldovagaz” sugerează că scăderea tarifului pentru utilizatorii de rețele de presiune joasă (consumatorii casnici) ar putea fi aplicate din 1 martie 2024:",
    "metadata": {
      "original_file": "Est-Curier_0252.html"
    }
  },
  {
    "title": "Cronicile foamei. Supraviețuitorii (I)",
    "content": "”Foametea din anii 1946–1947 din Republica Sovietică Socialistă Moldovenească a fost o perioadă de deprivare alimentară majoră la nivelul populației de la est de Prut , consecință a unui complex de cauze: distrugerile agriculturii provocate de război, seceta , impactul determinant al măsurilor sovietice de supra-colectare de produse alimentare, distrugerea modului tradițional de viață, ascunderea adevărului despre situația reală și lipsa de reacție a statului față de nevoile oamenilor.” – notează enciclopedia virtuală Wikipedia.\n\nSupraviețuirotii acelor evenimente cumplite au ajuns azi la vârste înaintate, și @Redacția ”Est-Curier” a considerat important să documenteze mărturiile lor, care, poate, vor fi de învățătură posterității, despre cum nu trebuie să conduci o țară sau cum e mai bine să negociezi, decât să ajungi la stare de război, care să aducă după sine și alte dezastre și catastrofe umane.\n\nZaharia Verdeș, Izbiște, 86 de ani: “Ne uitam ca la o minune la bucățica ceea de pâine!”\n\nCopiii anilor de răstriște. Astfel pot fi numiți oamenii născuți în primele decenii ale secolului XX. Au rămas puțini și se disting prin cumpătare în toate, prin modul de a aprecia viața. Au și motiv ,pentru că au simțit valul războiului, au trecut prin foamete și au mai și trăit deportările. Printre ei se regăsește și domnul Zaharia Verdeș din Izbiște, familia căruia a fost obligată să se retragă din calea frontului și a lăsat casă, masă, curte îngrijită și a luat calea pribejiei. Când au revenit, au văzut ce s-a ales din munca lor.\n\n”- Ogrăzile pline cu buruieni, ferestre scoase, sparte, câmpurile presărate cu tranșee și obuze neexplodate… asta am găsit reîntorși în august 1944 din evacuare. Aveam pe atunci 9 ani, – deapănă șirul amintirilor din copilărie, Verdeș Zaharia, izbiștean născut în 1936 . – Unii săteni mai aveau îngropate prin grădină cufere cu grâu, porumb, gavanoase cu jumere, însă mulți nu au mai găsit nimic. Tatăl meu făcuse un perete fals în fundul unei camere, închis ermetic, muruit dat cu var ca să nu se deosebească, și prin pod pe o gaură a umplut acel jumate de \n\n metru din acea ascunzătoare cu grăunțe, care ne-a fost rezervă o bună bucată de vreme pe timp de foame ce avea să urmeze. Când s-au terminat unele rezerve din ascunzători a și început adevărata tragedie a neamului nostru. Noi, copiii, strângeam de pe sub garduri nalbă, colăceii babei și mâncam.Părinții scoteau măduva de ciocleje și bețe de răsărită, împreună cu florile de salcâm, uscate pe plită erau pâinea noastră. Floarea de salcâm strânsă și opărită. Salvarea multor familii a fost steaga. Ne duceam în lunca Nistrului ,în părțile Onițcanilor, unde creștea multă steagă și rupeam câte 10-12 saci și aduceam acasă. Mama o fierbea, făcea un fel de turtișoare, mai presura un pic de păsat și mâncam. Ultima etapă a foametei prin 1947, în toiul secetei oamenii deja mâncau tot fără alegere: știr, lobodă, orice fruct, orice floare era folosită în alimentație. Strângeau ghindă din pădure o uscau și făceau un fel de făină amară și neagră. Ghinda… și acuma îi simt gustul în gură, un gust amărui de săpun, cleios. Știuletele de porumb fără grăunțe (ciocălăul) era fărâmițat, pisat, îl dam la râșniță, îl fierbeam și mâncam. Se oprea în gât masa cea lemnoasă, nu mergea deloc. Oamenii pășteau ca vitele, mulți au murit din cauza constipațiilor. De la foame era un simptom: oamenii se umflau, se umflau la burtă, picioarele, mâinile și piereau în ore numărate. Eram copil și mi s-au întipărit în minte cadavre pe marginea drumului, prin ogrăzi, nu avea cine să-i înmormânteze. Era ca al doilea front fără lupte… \n\n Alte amintiri din copilărie sunt legate de vizitele dese ale activiștilor puterii locale. Când ai și căuta – veneau, puneau scara și se urcau singuri în pod, controlau, măturau ce mai găseau, căutau prin grădină, beci, șopron. Pe urmă au apărut planuri individuale pentru fiecare gospodărie: cât să semeni, cât să dai la stat…și toate astea în condițiile unei populații hămesite de foame. Tata era mereu întunecat la față, sleit de puteri de condițiile impuse. \n\n A ajuns, săracul, să schimbe sacul plin cu lăicere, prosoape, horboțele din gospodărie pe o trăistuță de cereale. Și nu știu de unde a făcut rost de un călcâi de pâine. Eeeee, Doamne! Era ceva misterios pentru noi, am stat ore în șir și am privit bucățica ceea de pâine, ne uitam ca la o minune! Era pentru prima dată în ultimii ani când vedeam o bucățică de pâine… Când au început a da ploile și au dat în spic primele lanuri de grâu, orz, țin minte mă duceam la deal cu vaca, mama îmi punea o sticluță cu lapte în traistă, pâine nu avea de unde să-mi dea și eu mergând pe lângă holde rupeam spice, le frământam în palme și boabelor le dădeam drumul în sticluță și până la amiază se primea un fel de lapte cu cereale, un deliciu total pentru mine. \n\n Acum, de la înălțimea vârstei mele, analizând starea de lucruri și coincidența unor serii de factori, pot concluziona că repetarea unui astfel de scenariu ar fi posibilă …Dar nu dea Dumnezeu, căci asta va fi cu mult mai tragic, cu mult mai global decât a fost atunci”\n\nAlexandra Mîndru, Izbiște, 91 de ani: ”C u leaca ceea de păsat am viețuit o perioadă ”\n\n”Am venit acasă din evacuare și am găsit satul pustiu, – povestește Alexandra Mândru din Izbiște, născută în 1931. – Tata mai îngropase înainte de plecare prin grădină câteva butoaie cu porumb, cu lucruri, dar nu am găsit nimic, totul era furat, casa cotrobăită.\n\nPe urmă începuseră a lua bărbații pe front, tata fugise și am rămas numai cu mama în prag de iarnă… fără lemne, fără mâncare. Mama lua din lucrurile din casă și mergea la târg la Chișinău să facă rost de ceva alimente. A schimbat odată un covor mare, frumos pe o căldare de grăunțe, am dat-o prin râșniță și cu leaca ceea de păsat am viețuit o perioadă. Pe urmă a venit seceta. Trei ani la rând am semănat și pământul nu a rodit, trei ani la rând nu a plouat. Se pogorâse o greutate și tristețe peste casele oamenilor, de nu încăpea în sat. O sărăcie și o foame de să-ți iei lumea în cap. Cine mai avea în secret câte oleacă de grâu, grăunțe făceau câte o măliguță și ca să ajungă mai pe multe zile amestecau cu făină din ghindă de stejar și mâncau. Câteva semințe de poamă (tescomida) date prin râșniță, amestecate cu buruiene și făceam niște turtișoare pe plită ca să ne luăm pe deal la lucru. Nu aveam nici ceaune, făceam mămăliga în căști nemțești. Tata strângea frunze de prin pădure ca să hrănim vaca. Noroc de văcuță: cu câte o țâră de lapte muls am scăpat. Bucuria noastră, a copiilor, erau „cucoșeii”, adică o mână de grăunțe de porumb puse într-un ceaun cu nisip încins, că de ulei nici pomină, și înfierbântate până se desfăceau. Un om din sat flămând, a intrat fără voie în ogradă după miros și a băgat mâna în nisipul fierbinte ca să ia grăunțele desfăcute și așa, fugind, mânca grăunțe în două cu nisip frigându-și gura. Altă dată cineva a tăbărât asupra unei bătrâne ce tocmai făcuse o măliguță la cotlon și la fel, cu toate că au sărit toți ai casei peste el, mânca bătaie, dar nu lăsa bucata de măligă din mâini. \n\n Da câtă lume a pierit de foame! Doamne! De nu avea cine săpa gropi, nemaivorbind de înmormântări ca lumea. Țin minte, murise soția unui măhălean, tata a mers cu câțiva bărbați de a săpat groapa omenește. Când a doua zi au dus mortul la cimitir, acolo groapa era astupată și crucea pusă: cineva le-o luase înainte și în toiul nopții și-a îngropat mortul. \n\n Doamne ferește de o secetă cruntă! Ne va fi greu, dar vom răzbate. Da Doamne ferește de un război, atunci nimănui nu-i va păsa de nimic… În vreme de război nu are cine avea grijă de norod… Da după război întotdeauna vine seceta și foamea…”",
    "metadata": {
      "original_file": "Est-Curier_0317.html"
    }
  },
  {
    "title": "Nu știi ce înseamnă eficiență energetică?",
    "content": "Elevii și cadrele didactice de la Liceul Teoretic „Constantin Spătaru” din orașul Leova cunosc foarte bine cum să eficientizeze resursele energetice: au grijă să deconecteze întrerupătoarele când ies din clase, nu lasă robinetul să curgă fără folos în camera de baie și deconectează calculatoarele atunci când nu mai au nevoie de conexiunea la Internet. Au învățat să folosească rațional resursele energetice la instruirile desfășurate de Centrul de resurse și mediu pentru populație, care se află chiar în incinta instituției de învățământ. Atât Centrul, cât și liceul fac parte dintr-un amplu proiect de sporire a eficienței energetice, susținut financiar de Uniunea Europeană și Agenția de Cooperare Internațională a Germaniei (GIZ), cu un buget total de peste 61 de milioane de lei.\n\nCu suportul Uniunii Europene, liceul cu peste 650 de elevi și profesori s-a transformat în una din cele mai moderne instituții de învățământ din țară, fiind printre puținele asigurate în totalitate cu energie alternativă – cazangeria funcționează pe bază de biomasă, iar becurile tradiționale au fost înlocuite cu cele de tip Led. Acum sălile de clasă, dar și holurile sunt mai luminoase, a fost instalat și un sistem de ventilare pentru ca geamurile termopan să nu piardă din eficiența energetică.\n\nClădirea instituției de învățământ este totalmente izolată termic, iar surplusul de energie produsă de panourile solare va putea fi vândut în rețea, permițând liceului să obțină și un venit propriu. În cadrul aceluiași proiect, au fost construite camere de baie la fiecare etaj și amenajate instalații de apă potabilă. În pauzele de dejun și prânz, elevii mănâncă la cantina dotată cu cele mai moderne echipamente, în stil de bufet suedez.\n\n„După modernizare și reutilare, liceul nostru a devenit foarte atractiv pentru elevi și pentru părinții, care aleg să-și aducă copiii aici. Pentru următorul an de studii deja avem cu 60 de elevi mai mulți decât de obicei. Am obținut și alte granturi care ne vor permite crearea unui laborator digital și dotări cu echipamente de ultimă oră”, spune entuziasmat directorul liceului, Dorin Marin .\n\nCheltuieli reduse cu până la 60%\n\nDin spusele directorului, investițiile se vor amortiza în 11 ani, iar cheltuielile pentru agentul termic se vor reduce cu 60%. „Acum cheltuim anual jumătate de milion de lei pentru încălzire. Cu renovările făcute, vom face economii de 300 de mii de lei pe an. Cu acești bani putem cumpăra 6 table interactive, de exemplu. De asemenea, vom avea și economii la energia electrică”, mai adaugă D. Marin.\n\nPentru ca elevii, cadrele didactice și părinții să conștientizeze importanța utilizării eficiente a resurselor energetice, în liceu a fost creat și un Centru de resurse, dotat cu echipament modern. Profesorii de fizică și de geografie fac aici lecții despre energie și mediu, având la dispoziție inclusiv diferite echipamente de dimensiuni reduse – panouri solare, geamuri termopan cu diferite numere de camere, vată minerală pentru izolarea termică a clădirilor, becuri Led și altele.\n\n„Este un centru unic în țară, vin la noi în ospeție elevi din alte școli și alte raioane. Nu demult am avut grupuri de elevi din Basarabeasca, care au participat la lecții de eficiență energetică”, povestește Natalia Cernea , managera proiectului.\n\nCum arată și „cu ce se mănâncă” eficiența energetică?\n\nProfesoara de geografie Tatiana Țepeniuc este bucuroasă că le poate explica elevilor mai bine conceptul de eficiență energetică: „Le arăt exemple din alte țări, le explic de ce resurse energetice dispune fiecare regiune a țării noastre, unde este mai convenabil să utilizăm energia eoliană și unde cea solară, cum putem economisi resursele pentru a reduce emisia de CO2, atât de dăunătoare planetei noastre”.\n\nAceste informații sunt transmise și părinților în cadrul întâlnirilor tematice organizate la Centrul de resurse. Apropo, un sondaj pe bază de chestionare, efectuat la începutul proiectului, a arătat că 80% din locuitorii orașului nu cunoșteau prea multe despre eficiența energetică. După instruirile tematice, locuitorii din Leova vor fi chestionați din nou pentru a le evalua cunoștințele.\n\nDumitru Goroianu a absolvit liceul în acest an. Se descurcă bine la toate materiile și încă n-a decis ce facultate va urma, dar știe sigur că vrea un viitor eficient energetic. A participat la o vizită de studiu la facultatea de energetică din cadrul Universității Tehnice din Moldova unde a văzut echipamente de dimensiuni reale pentru producerea energiei alternative. „Sunt încântat de posibilitățile pe care le avem acum în cadrul liceului și le povestesc și părinților cum putem reduce consumul la energie. Acesta este viitorul și depinde doar de noi cât de repede vom ajunge să fim eficienți energetic în totalitate”, susține Dumitru.\n\nLiceul din Leova, alături de alte șapte licee din țară, face parte din „Proiectul Uniunii Europene pentru sporirea eficienței energetice în clădirile publice”, finanțat de UE și implementat de GIZ Moldova. Pentru cele 8 licee (vezi harta) UE vine cu un suport financiar de 12,7 milioane de euro, iar 0,47 milioane de euro este contribuția locală. În final, cinci mii de beneficiari (elevi și pedagogi) din cele opt instituții de învățământ se vor bucura de condiții europene.\n\nAcest articol este realizat în cadrul proiectului „Abilitarea cetățenilor în Republica Moldova”, finanțat de către Uniunea Europeană și implementat de către Agenția de Cooperare Internațională a Germaniei (GIZ). Partenerul proiectului pentru creșterea potențialului de vizibilitate și comunicare și implicare a cetățenilor este Asociația Presei Independente (API). Conținutul articolului aparține autorilor și nu reflectă neapărat viziunea UE sau GIZ. Pentru detalii – www.eu4civilsociety.md",
    "metadata": {
      "original_file": "Est-Curier_0194.html"
    }
  },
  {
    "title": "Nici nu bănuiau că au luat credite din Rusia pe care trebuie să le achite",
    "content": "Sute de susținători ai blocului „Victoria”, format din partide afiliate lui Ilan Șor, s-au trezit cu datorii pe care urmează să le achite băncii ruse „Promsveazbank”. Banca respectivă se află sub sancțiuni internaționale și este emitenta cardurilor MIR care sunt eliberate masiv cetățenilor R.Moldova cu scopul de a-i corupe.\n\nAstfel, unii s-au bucurat că primesc lunar sume de bani în calitate de „ajutor”, chiar dacă în schimb li se cere să participe la diverse acțiuni de protest, precum și să voteze împotriva referendumului privind integrarea în UE, dar și să susțină candidații lui Șor la alegerile prezidențiale. Au primit chiar și instrucțiuni video cum să procedeze și să activeze.\n\nZiua de luni, 7 octombrie, însă i-a luat pe mulți prin surprindere. În adresa redacției Deschide.MD au parvenit mai multe mesaje, în care persoanele anunță că au primit în seara zilei de luni, 7 octombrie, mesaje de la banca din Rusia, prin care sunt anunțați că, începând cu 1 noiembrie, urmează să ramburseze un credit obținut anterior. Care e valoarea creditului cetățenii nu cunosc.\n\nDupă ce au primit mesajul, speriați, oamenii au început să-i sune pe curatorii lor din cadrul blocului, însă aceștia nu le-au dat nici un răspuns clar.\n\n„ Am primit un mesaj, precum că avem datorii pe care trebuie să le plătim. Nu este în regulă ce se întâmplă. Ne-au promis una, dar vedem cu totul altceva. Am căzut în capcană. Nu ne-am așteptat la așa ceva ”, ne-a declarat o femeie dintr-o localitate din nordul R.Moldova.\n\n„ Ieri a venit un mesaj că am un credit de achitat, iar pentru fiecare zi de întârziere vor fi aplicate penalități. Nu știu ce să fac cu aceasta. Am sunat de câteva ori pe reprezentanții blocului, dar nimeni nu răspunde. Nu înțeleg de ce se comportă așa cu noi? Au promis una, dar vedem altceva. Sunt șocat. Eu și consătenii suntem îngrijorați și nu știm ce să facem. Ce va fi mai departe ”, a spus un bărbat din Cahul.",
    "metadata": {
      "original_file": "Est-Curier_0481.html"
    }
  },
  {
    "title": "Cerințe simplificate de activitate pentru micii producători din domeniul alimentar și pensiunile agroturistice",
    "content": "În plus, pensiunile turistice vor putea pregăti și servi produse culinare și vin din materie primă proprie sau achiziționată de la gospodăriile casnice.\n\nTotodată, această inițiativă va oferi micilor producători flexibilitate în alegerea formei juridice de organizare, cum ar fi întreprinderea individuală sau gospodăria țărănească.\n\n„ Este un proiect important pentru producătorii mici și producătorii casnici, ca să avem proceduri simplificate și debirocratizate și, în același timp, siguranța alimentară să fie respectată” , a subliniat premierul Dorin Recean.\n\nPrim-ministrul a solicitat instituțiilor responsabile să comunice eficient cu antreprenorii vizați, referitor la noile oportunități.\n\nPrevederile vin să susțină atât tendința de creștere a interesului întreprinderilor mici de producere în cantități limitate a produselor alimentare (produse de cofetărie, panificație, conserve de diferit tip), cât și interesul sporit al consumatorilor de a le achiziționa.\n\nÎn ceea ce privește acordarea statutului de mic producător, pentru fiecare domeniu de activitate sunt stabilite criterii și cantități de produse, conform cărora producătorul va fi considerat de talie mică, fiindu-i aplicate, respectiv, cerințe simplificate de activitate.",
    "metadata": {
      "original_file": "Est-Curier_0205.html"
    }
  },
  {
    "title": "Video // Au pus accent pe răbdare, fidelitate, respect şi omenie, şi au ajuns să se bucure de jumătate de veac împreună",
    "content": "Cuminţi şi respectuoşi reciproc, cumpătaţi la vorbă şi cu multe amintiri frumoase despre viaţa lor de familie, lungă de 50 de ani, cu mult dor şi numai aşteptare pentru fetele lor şi toţi urmaşii, plecaţi în străinătate – aşa i-am găsit pe soţii Maria şi Victor Ciorbă din Cruglic, în ajunul Zilei Familiei.\n\nNe-au vorbit cu sinceritate despre anii lor petrecuţi împreună, sărbători, muncă şi griji cotidiene. Împărtăşim cu drag cele înregistrate:",
    "metadata": {
      "original_file": "Est-Curier_0340.html"
    }
  },
  {
    "title": "Republica Moldova nu prezintă risc de securitate pentru Uniunea Europeană",
    "content": "Cel de-al șaptelea raport privind Mecanismul Uniunii Europene de suspendare a regimului fără vize adoptat de Comisia Europeană, e favorabil pentru cetățenii Republicii Moldova. Aceștia vor beneficia și în continuare de regimul fără vize în statele din spațiul Schengen.\n\nCel de-al șaptelea raport recomandă alinierea politicilor în domeniul vizelor la politicile respective ale Uniunii Europene, în special în ceea ce ține de țările terțe, care prezintă risc de migrație ilegală sau risc de securitate pentru Uniunea Europeană.\n\nTotodată, se menționează necesitatea în continuare a eforturilor de combatere a crimei organizate, cu acordarea atenției speciale pentru traficul ilicit de arme de foc și droguri, combaterea traficului de ființe umane și aspecte financiare ale crimei organizate.\n\nMinisterul Afacerilor Externe a luat act de constatările și recomandările raportului și își exprimă disponibilitatea de a continua, împreună cu alte autorități naționale competente, cooperarea cu Uniunea Europeană în vederea punerii în aplicare a acestora, comunică agenția IPN.\n\nÎn decursul a 10 ani de funcționare a regimului fără vize pentru călătoriile de scurtă durată ale cetățenilor Republicii Moldova în spațiul Schengen, mai mult de 2,5 milioane de moldoveni au beneficiat de regimul dat, călătorind în Uniunea Europeană de mai mult de 15,8 milioane de ori.",
    "metadata": {
      "original_file": "Est-Curier_0439.html"
    }
  },
  {
    "title": "FOTO//Popas la prispa bunicuței",
    "content": "În prima duminică de septembrie, cantautoarea, ex-conducătoarea colectivului folcloric „Răzășii” din Mașcăuți, Criuleni, Veronica Mamei, a adunat la un popas la Casa bunicuței lume din două sate, care cunoaște valoarea creației populare.\n\nA oferit casa ce are peste o sută de ani și pentru un vernisaj al lucrărilor artizanale confecționate de gospodinele din Mașcăuți, inclusiv a dnei Serafima Potoțchi, al vestigiilor istorice adunate de colecționarul Sergiu Druță.\n\nMelodiile cântate de membrii colectivelor ”Răzășii” din Mașcăuți și ”Struguraș” din Ustia, Dubăsari răvășesc sufletul și generează o stare de mândrie că aceste perle sunt la poalele Chiclăului.",
    "metadata": {
      "original_file": "Est-Curier_0069.html"
    }
  },
  {
    "title": "Program de Ziua Europei: ateliere, concursuri, degustări și Zdob și Zdub (video)",
    "content": "În acest an, Ziua Europei la Chișinău va fi marcată la 13 mai, 2023.\n\nÎncepând cu ora 14.00, în Piața Marii Adunări Naționale va fi deschis Orășelul European. Până seara târziu, vizitatorii vor avea ocazia să cunoască cele mai de succes proiecte susținute de către Uniunea Europeană în Republica Moldova pe filiera guvernamentală și non-guvernamentală.\n\nCa și în anul precedent, vizitatorii vor putea participa la concursuri tematice, ateliere, activități interactive pentru copii și tineri (între orele 14.00 și 18.00), prezentări ale bucătăriei naționale organizate de către Ambasadele Statelor Membre ale UE, etc.\n\nZiua Europei se va încheia cu un concert în aer liber cu participarea Marcel Ștefăneț & Ethno Republic, „Opincuța” Folk-Group, SATOSHI și formația etno-rock Zdob și Zdub. Începând cu ora 21:30 înPMAN va fi organizată transmisiunea în direct a Marei finale Eurovision 2023.\n\nProgramul complet al Zilelor Europei – 2023 în Republica Moldova este disponibil la acest Link.",
    "metadata": {
      "original_file": "Est-Curier_0086.html"
    }
  },
  {
    "title": "Premier Energy anunță deconectări programate, în r. Criuleni. Vezi orarul, pentru o activitate mai eficientă în ajun de sărbători",
    "content": "În ajun de Crăciun pe stil nou, compania distribuitoare de energie electrică anunță că va opera deconectări programate în raionul Criuleni două zile la rând.\n\nLuni, 23 decembrie , va fi sistată aprovizionarea cu energie electrică pe următoarele adrese:\n\ns. Cruglic: str. Alexandru Donici, Cruglic, Sfîntul Arhanghel Mihail, Vasile Alecsandri; s. Izbişte, s. Jevreni: Grigore Vieru, Jevreni, Nicolae Milescu Spătarul, s. Răculeşti parțial, în intervalul de timp între 10:00-17:00 pentru lucrări de reparaţie a echipamentului electric;\n\ns. Dubăsarii Vechi: parțial, în intervalul de timp între 09:30-11:00 pentru conectarea consumatorului nou;\n\ns. Boșcana parțial, în intervalul de timp între 12:00-14:00 pentru conectarea consumatorului nou.\n\ns. Cruglic: str. Cruglic, Doina şi Ion Aldea-Teodorovici, Eternităţii, Independenţei str-la, Izvoarelor, Simion Ciorbă, s. Izbeşte: str. Izbeşte 991 parțial, în intervalul de timp între 09:30-17:00 pentru lucrări de defrișare şi tăiere a crengilor;\n\ns. Cruglic: str. Cruglic, Izvoarelor, Simion Ciorbă, s. Drăsliceni: str. Drăsliceni 9020, 9029, s. Logăneşti, s. Ratuş parțial, în intervalul de timp între 09:30-16:30 – pentru conectarea consumatorului nou;\n\nPe data de 26 decembrie, 2024, pe următoarele adrese vor avea loc lucrări:\n\nor. Criuleni: str. 19 Septembrie , 31 August 1989, Alexandru cel Bun, Alexandru cel Bun str-la, Bez Uliţ, Gospitalinaea, Gospitalinîi str-la, Livezilor, Miciurin, Miciurin str-la, Mihai Eminescu, Moldavschii str-la, Moldova, Naberejnaea, Nistrului, Sadovaia, Serghei Lazo, Serghei Lazo str-la, Ştefan cel Mare şi Sfînt, Ştefan cel Mare şi Sfînt st-la parțial, în intervalul de timp între 09:00-17:00, pentru lucrări de reparaţie a echipamentului electric;\n\ns. Măgdăceşti: str. Alecu Russo, Alexandru cel Bun, Basarabiei, Calea Orheiului, Gheorghe Asachi, Ion Creangă, Ion Iachir, Ion Neculce, Magdiciu Petre, Maria Cibotari, Măgdăceşti, Mihai Eminescu, Orhei, Păcii, Ştefan cel Mare şi Sfînt, Vasile Alecsandri,\n\ns. Porumbeni: str. Porumbeni 9041 ( cons.noncasnic) parțial, în intervalul de timp între 10:00-17:00, pentru admiterea persoanelor terțe în instalațiile electrice;\n\ns. Bălăşeşti, s. Răculeşti: str. Răculeşti 59 parțial, în intervalul de timp între 09:00-11:00 – pentru lucrări de deconectare/conectare/schimbare a branșamentului;\n\ns. Paşcani: str. Paşcani 999, 9999 în intervalul de timp între 13:30-17:00 – pentru lucrări de reparaţie a echipamentului electric.\n\nPe data de 25 decembrie și începând cu 27 decembrie și până la finele anului, deconectări nu mai sunt programate. Detalii despre alte lucrări programate puteți vedea pe pagina web a companiei în calendarul lucrărilor programate.",
    "metadata": {
      "original_file": "Est-Curier_0213.html"
    }
  },
  {
    "title": "Pasiune devenită destin",
    "content": "Criuleneanul Alexandru Golban este un nume de referință cunoscut amatorilor de fotbal. Din cei patruzeci de ani pe care i-a împlinit recent, treizeci i-a petrecut pe terenul de joc, muncind din greu. Or, fotbalul, nici pe departe nu este un joc lejer. În copilărie a mers și la secția de dans clasic, cânta la vioară, dar a dat prioritate mingii.Și-a lăsat amprenta asupra destinului său și pasiunea tatălui, Gheorghe Golban, pentru fotbal. Solicitat de „E-C” Alexandru Golban (în fotografie) își amintește:\n\n– Tatăl meu a jucat, la nivel de amatori, în compania părinților unor jucători consacrați cum este Sergiu Nani, Sergiu Cleșcenco… Acest lucru se întâmpla în satul lui de baștină, Chișcăreni, Sângerei, o localitate cu bogate tradiții fotbalistice. Dovadă în acest sens este evoluția formației locale Spicul în Divizia Națională. De mic copil mergeam împreună cu tata la meciuri, iar dragostea pentru mingea de fotbal mi-a influiențat viitorul. Totul a început în clasa I a școlii din Criuleni, oraș în care m-am născut și unde fotbalul este la mare cinste. Țin minte cum antrenorul a întrat în clasă la o lecție și a invitat toată lumea să vină la secția de fotbal. Bineînțeles că nu puteam să ratez o asemenea ocazie… Iar când aveam 13 ani am plecat la Chișinău și am depus actele la Liceul Internat Republican cu Profil Sportiv. Am pus părinții în fața faptului. Pe mama a podidit-o plânul. Reacția lui tata a fost calmă și înțelegătoare. Examenele le-am susținut fără dificultate și astfel a început viața mea independentă!\n\n– Nu vă era frică la 13 ani să vă despărțiți de casă?\n\n– A fost mai greu la început, căci nu eram obișnuit cu un regim atât de strict, la o instituție sportivă. Totul trebuia executat în plină viteză – chiar și la cantină era necesar să dai dovadă de abilitate și să te descurci cât se poate de repede, dacă nu voiai să rămâi fără mâncare. Nu uitați că este vorba de perioada anilor 90, ani de grea încercare. Participam la Campionatul republican de fotbal rezervat juniorilor. Jucam cu echipe puternice: Zimbru, Tiligul Tiraspol, Școala sportivă specială de fotbal din sectorul Buiucani al capitlei.\n\nDupă absolvirea liceului, am evoluat pentru Speranța, Nisporeni, unde era in toi procesul schimbului de generații. Am avut fericita ocazie să joc de foarte tânăr în Divizia Națională, alături de mari maieștri ai artei fotbalistice, prestația cărora m-a impresionat profund. Mi-a marcat existența. Fiindcă atunci am înțeles care este nivelul spre care trebuie să tind. În primul rând, era necesar să acord o atenție prioritară vitezei de lucru cu mingea, în spații limitate și într-un timp cât mai restrâns. Lucram și la capitolul pregătire tactică. Acolo am învățat să fac față unui fotbal mai dur și tot atunci am marcat primul meu gol în Divizia Națională.\n\nPeste jumătate de an am fost învitat de către antrenorul Sergiu Carmanov la Zimbru-2. Trebuia să evoluiez și pentru Petrocub, Hâncești, președintele căruia, Mihai Usatîi, a ținut cont de doleanța mea să joc pentru proaspătul Fotbal Club Dacia, Chișinău, facilitându-mi transferul. Îi sunt foarte recunăscător pentru acest gest\n\n– Cu ce v-a atras Dacia atât de mult?\n\n– Acolo lucra antrenor Igor Ursachi, pe care-l cunoșteam de pe timpurile când învățam la Internat și evoluam pentru Speranța, Nisporeni.Consider că este un specialist de mare clasă. De la el am însușit pentru totdeauna că în fotbal fără o pregătire fizică temeinică nu poți aspira la realizări cu adevărat mari.\n\nAtmosfera existentă la Dacia era una binevoitoare și prielnică pentru creșterea valorică. Atitudinea protectoare, aș zice una de mentorat, a colejilor mai în vârstă – fotbaliști de mare clasă de la care aveai ce învăța: Emil Caras, Vitalie Culibaba, Serghei Coșciug, Gheorghe Harea, Sergiu Botnaraș, Andrei Martin, Igor Raicev ș.a., regretatul Alexandr Șcaruba, responsabil de pregătirea fizică – te făcea mai responsabil și dornic de a le îndreptăți încrederea . De a le prelua experiența.\n\nÎn general, experimentam mult. Atunci am fost trecut din poziția de fundaș în cea de atacant și în 2001 am devenit golgheterul Diviziei A cu 23 de goluri marcate, iar în 2003 mi-a fost acordat titlul de cel mai bun atacant în Divizia Naționlă. Am jucat și în cupele europene, fiind ulterior invitat la Naționala Moldovei. Evoluția pentru selecționată mi-a lăsat impresii de neuitat. Îmi treceau fiorii prin tot corpul când, înainte de începutul partidei, era intonat Imnul țării. Astfel de clipe sunt determinante în cariera unui sportiv, oferă motivație pentru efort și dau un plus de consistență vieții.\n\n– 2003 a fost un an remarcabil în cariera Dvoastră, dar vestea că valorați jumătate de milion de euro v-a întristat.\n\n– În anii 2003 am avut parte de un sezon foarte bun în componența echipei de fotbal Dacia, Chișinău cu care am acces în Grupa Intertoto. În cadrul acelui turneu ne-am confruntat cu FC Schalke 04, meci în care am fost remarcat de renumitul Josef «Jupp» Heynckes, pe atunci tehnicianul formației din Gelsenkirchen. El i-a recomandat să mă ia în echipă prietenului său Wolfgang Wolf, antrenor la FC Numberg.\n\n– Nu vă tremurau genunchii de emoții în fața perspectivei de a juca într-un campionat redutabil, cum era cel german?\n\n– Chiar dacă aveam doar 22 de ani, eram sigur de forțele proprii. Din punct de vedere al pregătirii fizice, eram apt să evoluez în eșalonul secund din Bundesliga, parametrii mei fiind cu mult peste cei ai jucătorilor de la FC Nurnberg. Asta datorită în mare parte antrenamentelor și stilului de joc cu care eram oboșnuit la Dacia: crosuri istovitoare, dar dătătoare de rezistență, exersări cu greutăți și cu mingi medicinale de cauciuc ce cântăreau 5 kg, un presing permanent în teren, contra-atacuri efectuate în mare viteză etc. În același timp, simțeam o responsabilitate enormă și eram conștient de faptul că va trebui să-mi dublez efortul pentru a demonstra că sunt cel mai bun.\n\n– Prin ce se remarcau antrenamentele în Germania?\n\n– Printr-un stil destul de incisiv de abordare a jocului. Exercițiile din teren alternau cu antrenamente ce vizau pregătirea fizică. In perioada în care mă aflam la prestări, înainte de începerea sezonului sportiv, o mare atenție se acorda efortului fizic. De pildă, crosurile la distanța: 11 kilometri să-i parcurgem în cel mult 50 de minute. Spre marele meu regret – până la lacrimi – contractul cu FC Numberg așa și nu a fost semnat. Dacia a cerut 500 de mii de euro, iar clubul german era dispus să plătească doar jumătate din această sumă. În Germania astfel de chestiuni sunt rezolvate la Consiliul directorilor, nu de președintele clubului, iar bugetul anual în niciun caz nu poate fi depășit.\n\n– Ați mai avut șanse de a evolua în campionatul Germaniei?\n\n– Da, în 2006 am fost invitat la Eitracht Braunschweig de antrenorul principal Willi Reinman. Ulterior am aflat că această decizie a luat-o fiind impresionat de prestația mea în meciul cu Schalke 04… Evoluția mea la Eintraht a început cât se poate de bine. Am marcat doar în primul meci de testare, apoi încă o dată în al doilea. Din păcate, atunci am suferit o accidentare la genunchi. Am fost operat. Aveam și alte traume, pe care le-am «agonisit» jucând la Karpaty Lvov și pentru selecționata Moldovei. În fine, din cei trei ani prevăzuți de contract, am jucat doar unul, răstimp în care am evoluat în șase meciuri.\n\n– Din contra! Am rămas profund impresionat de atitudinea plină de respect pe care o au germanii față de fotbaliști, de fotbalul de mare clasă și de o calitate excepționată.\n\n– Ce ne puteți spune despre experiența de la Karpaty Lvov și Ceahlăul de la FC Piatra Neamț?\n\n– ” Karpaty” este un club cu tradiții bogate, păstrate și cultivate cu multă grijă, cu venerație chiar. Atitudinea profesionistă acolo se simte în toate, începând de la reînnoirea uniformei sportive la fiecare jumătate de an, utilaj performant cu care este dotat centrul medical, și încheind cu atitudinea plină de considerație față de lucrători și procesul de antranamente desfășurat în conformitate cu metodele cele mai avansate în domeniu.\n\nLa Ceahlăul am fost invitat de Viorel Hizu. Echipa era proaspătă în Liga 1, eșalonul superior al fotbalului din România. Am marcat chiar în primul meci pe care l-am și câștigat cu 1:0. De atunci am câștigat și încrederea necondiționată a antrenorului.\n\nCariera unui sportiv e de scurtă durată, însă plină de trăiri ce-ți solicită la maximum întreaga gamă de calități ce dau sens unei vieți omenești. Gândirea rapidă și capacitatea de a lua decizii fulgerătoare, însușirea greu de dobândit de stăpânire a emoților și o voință capabilă de a se impune în împrejurări dintre cele mai vitrege – toate acestea sunt niște opțiuni ce îl vor propulsa pe sportiv în vârful clasamentului numit performanță.\n\n– După toate experiențele prin care ați trecut, acum când s-a făcut rotația jucătorilor în terenul de fotbal autohton, cu ce vă ocupați?\n\n– Sunt directorul selecționatelor specializate de fotbal din cadrul Federației Moldovenești de Fotbal.\n\n– Vă dorim noi ascensiuni și elevi pe potrivă!",
    "metadata": {
      "original_file": "Est-Curier_0356.html"
    }
  },
  {
    "title": "100 milioane de euro în așteptarea proiectelor",
    "content": "Managerii instituțiilor de cultură din raioanele Criuleni și Dubăsari au avut ocazia să discute cu Secretarul de stat din Ministerul culturii al României, dna Diana Ștefana Băciună. \n\n Însoțită de pictorița Carmen Marin, care tocmai vernisase la Chișinău o expoziție și criticul de arte Raphic Sarchinsean, dna Diana Ștefana Băciună a îndemnat lucrătorii din cultură să-și spună păsul pentru a crea o atmosferă lucrativă, cu abordarea problemelor de interes comun ca fondurile rezervate Republicii Moldova de Guvernul României, cca 100 mln de euro, să ajungă la destinatari . Oaspetele apreciind primirea cu pâine și sare, a amintit că din raioanele Criuleni și Dubăsari nu a fost înaintat nici un proiect în acest scop. Elena Frumosu, șefa secției cultură și turism Criuleni a făcut o prezentare amplă a domeniului culturii.\n\n-Cultura nu face parte din treptele primare ale piramidei lui Maslow, – atenționa Elena Frumosu, dar fără ea un stat e sortit pieirii. Problemele noastre sunt cele ce țin de logistică, ca valorile culturale să ajungă în cele mai îndepărtate cătune .\n\nDiana Maxim de la Magdăcești a povestit că Școala de Arte din comună se confruntă cu lipsă de spațiu, căci doritori de a studia sunt mulți, iar capacitatea instituției este doar de 200 locuri. A fost invocată și lipsa instrumentelor muzicale de calitate. \n\n Natalia Dumitrașco , directoarea Școlii de Arte din Criuleni s-a referit tot la lipsa de spații și la problemele existențiale ale instituției. În replică la sugestia că trebuie să dezvolte parteneriate cu colegii de peste Prut , Natalia Dumitrațco a povestit despre recentele realizări bilaterale. E vorba de festivalul ”Art Mărțișor” la care au participat 80 de protagoniști, majoritatea din România, și festivalul teatral ”Primavera Sinaia” la care au fost și membrii trupei ”Micul prinț”.\n\nPrimarul Simion Onofrei a mulțumit pentru ajutorul oferit de statul român la reconstrucția a două grădinițe din Zăicana, și s-a referit la simplificarea procedurii de accesare a proiectelor pentru primării, ca să nu depindă acestea de decizia ministerului , atenționând asupra revenirii la istoria veritabilă și reparația, construcția monumentelor . \n\n Mai mulți primari au invocat necesitatea criteriilor de eligibilitate pentru prezentarea proiectelor, căci primăriile cu un număr mic de locuitori au șanse minime de a fi acceptate. \n\n Constantin Macarenco de la Dubăsarii Vechi a povestit despre experiența de atragere a fondurilor externe în comunitatea sa și la dificultatea accesării proiectelor finanțate de Guvernul României.\n\nConsilierul Veceslav Burlac, inițiatorul acestei întâlniri, insista pe organizarea unor instruiri la tema accesării fondurilor europene pentru funcționarii din raioanele Criuleni și Dubăsari. \n\n Secretarul Consiliului raional Criuleni, Diana Rusu, s-a referit la complexitatea cerințelor pentru a participa la concursul de proiecte și la faptul că chiar și contribuția de 5% din valoarea unui proiect unele comunități nu o pot onora. \n\n Discuția a durat și cei prezenți, conștienți de faptul că trebuie să capete niște cunoștințe suplimentare în scrierea proiectelor au plecat cu speranța că și modalitatea de a valorifica ajutorul promis de România se va simplifica și va ajunge direct la beneficiari, evitând intermedierea structurilor ierarhice.\n\nÎn raionul Criuleni sunt 30 colective folclorice cu titlul-model.",
    "metadata": {
      "original_file": "Est-Curier_0090.html"
    }
  },
  {
    "title": "Produse perisabile din Republica Moldova destinate exportului vor avea trecere prioritară prin vame",
    "content": "La 12 martie 2024 a fost semnat de către șefii Agenției Naționale pentru Siguranța Alimentelor (ANSA) și Serviciului Vamal Ordinul Comun ”Cu privire la procedura de vămuire a produselor perisabile exportate din Republica Moldova” .\n\nÎn document este stabilit mecanismul de facilitare și prioritizare a exportului produselor ușor alterabile și procesul de traversare a frontierei cu acest tip de marfă.\n\nOrdinul Comun stipulează asigurarea condițiilor necesare pentru vămuirea și trecerea, peste frontiera vamală, în mod prioritar, a produselor agricole perisabile exportate din Republica Moldova.\n\nInspectorii ANSA, la emiterea certificatelor fitosanitare/sanitar-veterinare pentru mărfurile stipulate în anexa nr. 1 la Ordinul Comun, vor elibera, pentru fiecare unitate de transport, marcajul ,,PERISABIL TRANSPORT PRIORITAR”, și vor înscrie pe marcaj numărul certificatului fitosanitar sau a certificatului sanitar-veterinar și data eliberării.\n\nAcest marcaj va fi amplasat pe parbrizul camioanelor care vor exporta carne, lactate, pește, fructe, ouă etc.",
    "metadata": {
      "original_file": "Est-Curier_0244.html"
    }
  },
  {
    "title": "Alexandru Ipati: „Dăruim și un pic de fericire”",
    "content": "La 19 ani a plecat din Criuleni ca să trăiască mai bine în altă țară. Era decis că acolo este locul care îi oferă ceea își dorește. La început a fost captivat de peisajele frumoase, modul de viață al oamenilor și a încercat să se integreze. Nu cunoștea limba, dar nu s-a simțit „venetic” printre italieni. Dimpotrivă aceștia îl încurajau să se afirme. După opt luni a revenit în concediu în Republica Moldova și și-a dat seama că mai bine ca la Criuleni nu se simte nicăieri. A plecat din nou, dar cu gândul să acumuleze experiență, bani și să-și deschidă o afacere la Criuleni. După zece ani Alexandru Ipati și-a împlinit visul. A deschis un local în care lumea să se simtă bine, confortabil și în siguranță.\n\nE pasionat de munca lui și acest lucru îl observă și clienții. Observațiile, experiența din sectorul HoReCa, unde a activat peste hotare, se regăsesc în activitatea lui. Este patron, dar și angajatul propriei afaceri.\n\n„ Am deschis o activitate și vreau să ofer ceva nou, ceva ce am văzut acolo și aici nu avem. Pentru că trebuie să învățăm unul de la altul. Îmi place să dăruim senzația de fericire. Persoana dacă se simte bine, servește ceva gustos, are și dispoziție bună ” – descrie Alexandru filosofia localului.\n\nAlexandru Ipati are încredere deja în forțele proprii și pune preț mare pe calitate. Asta îl face deosebit și respectabil, căci pe lângă produsele italiene, cocktailurile engleze a adus și un comportament nou. A reușit să le insufle vizitatorilor că un local poate fi și un spațiu de discuții mondene, iar mucurile de țigară nu se aruncă pe jos, că altfel pentru a păstra ordinea trebuie angajată și salarizată o altă persoană…\n\nA descoperit că în Republica Moldova, chiar dacă mulți strigă că nu au de lucru, puțini sunt cei care chiar vor să lucreze onest. Fraza „las că merge și așa” pentru Alexandru Ipati e inacceptabilă. „Toți vorbim de schimbare, vrem să schimbăm starea de lucruri în țară, dar schimbările încep de la fiecare. Adică dacă tu nu vrei, nu faci schimbări, cum vrei țara să se schimbe? Toți vrem să trăim bine, dar nu ne ajutăm unul pe altul. E bine că lumea pleacă, vede alt mod de viață, capătă deprinderi noi, dar și mai bine ar fi dacă, revenind, acasă ar avea același comportament ca și peste hotare.”\n\nInterviul integral cu Alexandru Ipati îl puteți accesa pe canalul de Youtube „Est-Curier” pe acest link.",
    "metadata": {
      "original_file": "Est-Curier_0301.html"
    }
  },
  {
    "title": "Luați banii pentru copii vă îndeamnă CNAS",
    "content": "Părinții sunt îndemnați să ridice mai repede banii destinați copiilor lor. Nu pierdeți timpul!",
    "metadata": {
      "original_file": "Est-Curier_0478.html"
    }
  },
  {
    "title": "Copiii de la grădinițe află despre problemele de mediu prin intermediul poveștilor „eco”",
    "content": "Normele de protejare a mediului și de folosire eficientă a resurselor naturale au îmbrăcat haina basmelor. O tânără mamă originară din raionul Dubăsari este autoarea unui ciclu de povești care abordează subiecte din domeniul ecologiei, pe care le-a și sonorizat. Poveștile eco, cu genericul „Planeta Copiilor” sunt destinate picilor din grădinițe și cadrelor didactice din instituțiile preșcolare și pot fi audiate pe o platformă online. Activitatea a fost realizată de postul de radio EcoFM într-un proiect finanțat de Uniunea Europeană și implementat de Agenția de Cooperare Internațională a Germaniei (GIZ).\n\nToate cele 15 povești abordează subiecte actuale de mediu. Bunăoară, problema tăierilor neautorizate de pădure a fost vociferată printr-o relatare cu copaci de fag în calitate de personaje. „Acum imaginați-vă că copăcelul-mamă sau tată ar fi defrișați. Ce s-ar întâmpla cu restul familiei? Vă spun eu, pe copilași nu ar avea cine să-i ajute să înțeleagă pădurea și secretele ei, cum să se hrănească, cum să absoarbă mineralele necesare și alte lucruri care sunt importante pentru supraviețuirea puieților de copac. Tatăl și mama-copac își vor ajuta odraslele, transmițându-le resurse de zahăr, minerale și apă, la nevoie. Probabil, copii, ați înțeles deja cât de importanți sunt părinții-copaci în viața tinerei generații. Să păstrăm cu grijă plămânii planetei”. Acesta este finalul poveștii scrise de Mariana Lucinschi, o tânără din satul Doroțcaia, raionul Dubăsari, care și-a propus să le educe celor mici grija față de natură, așa cum părinții au grijă de copii.\n\nPovestea audio „Familia verde” face parte din ciclul de povești cu genericul „Planeta Copiilor”, în care sunt expuse regulile de protejare a naturii pe înțelesul micilor ascultători, cu ajutorul unor personaje de poveste, fie că sunt animale sau plante. Fiecare istorie audio se încheie cu povețe de protejare a mediului ambiant destinate atât copiilor, cât și adulților.\n\nMariana Lucinschi nu are studii în pedagogie sau actorie. Ea este licențiată în științe economice și are studii de masterat în domeniul expertizei judiciare. Ideea de a sonoriza povești pentru copii o are mai demult, iar după ce a participat la câteva instruiri la tema ecologiei și protejării mediului, a decis să scrie și să sonorizeze povești cu tematică ecologică, destinate copiilor. „Am fost la trainingurile organizate de echipa postului de radio EcoFM într-un proiect de abilitare a cetățenilor. Au fost informații utile, însă destinate în mare parte tinerilor și adulților. Eu m-am gândit că ar fi foarte bine ca aceste informații să ajungă și la urechiușele micuților, într-o formă ușor de înțeles pentru ei. Astfel am ajuns la aceste povești”, povestește Mariana.\n\nPoveștile eco au fost înregistrate în format audio și plasate pe o platformă online (www.anchor.fm/planeta-copiilor), unde pot fi ascultate de toți doritorii, copii sau adulți. Primii ascultători au fost copiii și educatorii din raioanele Anenii Noi, Ștefan Vodă, Ungheni și Fălești.\n\nTatiana Rusu , specialistă în domeniul educației preșcolare la Direcția Educație Anenii Noi, este de părere că aceste povești educative ar trebui să fie ascultate și de părinți, și de bunei. „Sunt niște povești interesante și foarte utile pentru educația ecologică a copiilor. Teme actuale și învățăminte de protejare a mediului ambiant sunt redate de personaje de poveste îndrăgite de copii, animale sau copaci, care vorbesc și le spun copiilor lucruri importante. După părerea mea, aceste povești trebuie ascultate de copiii din toată țara și chiar ar fi bine să fie incluse în curricula preșcolară. Le-am ascultat împreună cu fetița mea de șapte ani și ea a rămas încântată atât de vocea autoarei, cât și de conținutul poveștilor”, spune Tatiana Rusu.\n\nCopiii de azi – cetățenii responsabili de mâine\n\nAlex Nistiriuc , director de programe la postul de radio EcoFM, instituție media care a lansat acest produs, precizează că acest ciclu de povești face parte din proiectul „Educație și conștientizare pentru comunități active”, implementat de Asociația „Media Grup MERIDIAN” și postul de radio EcoFM în cadrul programului european „Abilitarea cetățenilor din Republica Moldova”. Alex este optimist și speră că micuții care ascultă azi poveștile cu caracter educativ vor deveni în viitorul apropiat cetățeni responsabili care vor avea grijă de mediul ambiant.\n\nAcest articol este realizat în cadrul proiectului „Abilitarea cetățenilor în Republica Moldova”, finanțat de către Uniunea Europeană și implementat de către Agenția de Cooperare Internațională a Germaniei (GIZ). Partenerul proiectului pentru creșterea potențialului de vizibilitate și comunicare și implicare a cetățenilor este Asociația Presei Independente (API). Conținutul articolului aparține autorilor și nu reflectă neapărat viziunea UE sau GIZ. Pentru detalii – www.eu4civilsociety.md.",
    "metadata": {
      "original_file": "Est-Curier_0182.html"
    }
  },
  {
    "title": "Festivalul ca o punte între generații | Video",
    "content": "Spectatorii adunați în scuarul Casei de Cultură au admirat măiestria artistică a colectivelor „Șânziene” com.Hrușova, „Măleanca” com.Bălăbănești, „La stâncă” s.Dubăsarii-Vechi, „Rămurele- nemurele” s.Slobozia-Dușca, „Mărgăritare basarabene” s.Corjova, „Dacii” com. Pașcani, „Vatra neamului” s.Cimișeni, „Șezătoarea” or.Criuleni, „Răzeșeana” s.Drăsliceni, „Stejarii neamului” com. Boșcana, solistei Natalia Pădureanu, Corului de preoți al Protopopiatului de Criuleni și Dubăsari, ansamblului de copii “Îngerașii” din s. Pohrebea, raionul Dubăsari.\n\nAplaudând artiștii un bărbat mai în etate a exclamat: ”Acestea-s rămășițele, că alții ca ei nu mai sunt. Tinerii nu mai au așa cântări, la ei discoteca e la putere. Da pentru asemenea cântec pe timpul comuniștilor puteai ajunge și la închisoare”.\n\nFestivalul, după cum zicea șefa secției cultură și turism Criuleni, Elena Frumosu, are anume menirea de a transmite obiceiurile, tradițiile și cântecele pascale și să creeze o punte dintre generații. Numărul copiilor participanți, inclusiv cei de la Pohrebea, Slobozia Dușca, Pașcani vine să confirme, că ceea ce moștenim din străbuni se poate doar modifica, dar nu va dispărea odată cu decanii de vârstă.\n\nFestivalul a inclus și un vernisaj de tablouri cu tematică florală a dnei Olesea Russ din Hrușova.",
    "metadata": {
      "original_file": "Est-Curier_0028.html"
    }
  },
  {
    "title": "3000 locuri de muncă libere pentru cei care zic că nu au unde lucra",
    "content": "Joi, 19 septembrie 2024, Târgul Locurilor de Muncă, între orele 10:00-14:00, la Palatul Republicii (mun. Chișinău, str. Maria Cebotari,16) se va desfășura un nou Târg de muncă.\n\nLa Târg sunt invitate persoanele aflate în căutarea unui loc de muncă, inclusiv refugiații din Ucraina, unde 60 angajatori vor oferi peste 3000 locuri de muncă libere . \n\n\n\nConform Agenției Naționale a Forței de Muncă în cadrul evenimentului vor prezenta oferte angajatorii care activează în diferite ramuri ale economiei: s ervicii, c omerț, transport și depozitare, i ndustria prelucrătoare, sănătate și asistență socială, administrare publică și asigurări sociale obligatorii, construcții. Astfel că oricine vrea să muncească, cu studii sau fără, cu experiență sau fără, va găsi oferta potrivită. \n\n\n\nPersoanele aflate în căutarea unui loc de muncă vor negocia direct cu angajatorii privind locurile de muncă libere și condițiile de ocupare a lor, vor prezenta angajatorilor CV-ul şi vor stabili interviuri de angajare.\n\nCelor care visează să lucreze în capitală Direcția generală ocuparea forței de muncă municipiul Chişinău le va pune la dispoziție informații despre peste 6000 oferte de muncă libere înregistrate în baza de date și le va acorda servicii de intermediere.\n\nPentru mai multe informații privind Târgul locurilor de muncă contactați 022-822-889; 022822-862 sau telefonați la Centrul de apel al ANOFM, la nr. de telefon 0 8000 1000 (luni-vineri, orele 08:00-17:00), apel gratuit de pe telefonul fix din orice localitate a Republicii Moldova.",
    "metadata": {
      "original_file": "Est-Curier_0497.html"
    }
  },
  {
    "title": "Rebecca și Chris – despre ospitalitate și implicare în Moldova",
    "content": "Săptămâna Corpului Păcii la Criuleni a fost organizată în perioada 26 februarie-3 martie, 2017. Genericul, propus de organizatori – Rebecca Lehman și Chris Flowers, în parteneriat cu colegii lor care sunt antrenați în activitățile altor comunități din Republica Moldova, a fost ”Ospitalitatea – noțiune specifică oricărui popor”. Pe parcursul acestei săptămâni, publicul din Criuleni, în mare parte elevi, mai puțin adulți, au participat la sesiuni de informare susținute de voluntarii Corpului Păcii al SUA. Cei interesați, au aflat că ospitalitatea este specifică multor popoare din lume, că voluntarii sunt cei care au puterea să schimbe lucruri și procese spre bine, că e bine să reciclăm gunoiul și asta au demonstrat că pot face un grup internațional de voluntari, care ajută orașul Sângerei să selecteze deșeurile și să colecteze plasticul, alte teme interesante.\n\n– Rebecca Lehman: Scopul Săptămânii Corpului Păcii a fost marcarea datei fondării acestei instituții în SUA – 3 martie 1961, dar și de a mulțumi comunitățile noastre pentru găzduire. Evenimentul este și o șansă să comunicăm oamenilor de aici mai mult despre țara noastră, despre diversitatea în SUA și în diferite țări în care activează Corpul Păcii. În anul acesta tema este Ospitalitatea, anul trecut a fost Fericirea, mai devreme a fost tema Eroi din țările gazdă. La activitățile noastre au participat în această săptămâna peste 120 de participanți. Și noi am participat la activități similare, organizate de colegii noștri în alte localități. Bunăoară, am fost la Căușeni, la biblioteca de acolo, unde voluntarii au îmbinat Săptămâna Corpului Păcii cu Ziua Femeilor, și astfel a avut loc un eveniment foarte foarte frumos. Apropo, în SUA, Ziua Femeilor nu este sărbătorită. Noi marcăm în mai Ziua Mamelor, iar în iunie – Ziua Taților.\n\n– Care a fost cea mai plăcută activitate a Dvs și experiența de ospitalitate printre criuleneni?\n\n– Rebecca Lehman: Sunt foarte multe activități care ne plac. Prima experiență de ospitalitate a fost cu familia gazdă – familia Stamati. Ei și-au deschis casa pentru doi străini și ne-au binevenit cu încredere, am făcut multe activități împreună, deși ne dăm seama că le-am deranjat mult ritmul vieții. Dna Irina ne-a învățat mult despre cultura moldovenească, sărbători, obiceiuri, mâncare și ne tratează ca pe copiii săi, ca o mamă. Anul trecut ne-au vizitat surorile și cumnatul meu și tot dna Irina ne-a primit în ospeție, cu multă căldură.\n\n– Chris Flowers: Suntem în Criuleni din august, 2015. Eu sunt implicat în proiecte pe toată țara, cum ar fi concursul ”Diamond Challenge” pentru tineri antreprenori, sau școala de vară ”Wave Week” pentru doritorii de a deveni voluntari. Dar cel mai plăcut proiect al meu este activitatea cu Centrul de Zi ”Speranța”. Am realizat cu echipa Centrului un proiect de dezvoltare a serviciului de kinetoterapie. Recent am mai scris un proiect pentru sala de relaxare pentru beneficiarii centrului, și chiar azi am aflat că am câștigat grantul pentru acest proiect. Trebuie să remarc, că acest proiect, al doilea, echipa de angajați ai Centrului l-au scris de sinestătător în proporție de 90 la sută, și sunt mândru că am putut contribui la dezvoltarea încrederii în sine a oamenilor care lucrează aici. N-am făcut altceva nimic, decât să le încurajez să-și aplice abilitățile. Sunt norocos să lucrez cu acea echipă foarte calificată! Deja am început să discutăm viitoarele proiecte, pe care ar putea să le aplice, după plecarea noastră din Criuleni.\n\n– Rebecca Lehman: Îmi este foarte plăcută activitatea mea la școală. Eu co-predau lecții de educație pentru sănătate cu profesoarele Olga Rotari, Valentina Dima și Nina Mânzat, de la Liceul ”B. Dânga”. Am dezvoltat acest parteneriat datorită masteratului pentru sănătate publică, pe care-l posed, însă în SUA am lucrat la universitate, cu adulții și la nivelul comunitar, iar la Criuleni am prima experiență cu copiii. Am elevi și parteneri foarte răbdători, deștepți, care au răbdare cu mine, atunci când îmi vine greu să explic ceva în limba română.\n\n– Mai stați în Criuleni câteva luni. Ce proiecte trebuie să finisați?\n\n– Rebecca Lehman: Lucrăm cu dna Olga Rotari asupra unui proiect ca să obținem microscoape pentru școală, or, cele care sunt nu sunt de ajuns. Poate vom ajuta elevii să devină oameni de știință, medici, și ei au nevoie de abilități practice.\n\n– Chris Flowers: Mă voi strădui să terminăm proiectul de la ”Speranța”, cu sala de relaxare, prin care beneficiarii vor învăța să-și controleze mai efectiv emoțiile. Am experință cu IT în America și voi preda echipei de acolo despre instrumentele Excel, Word, Google. Vom continua la Biblioteca Publică din Criuleni ”Clubul de engleză”, pe care în avem în fiecare marți, la ora 16.00 pentru copii și la 17.00 pentru adulți. Îmi place foarte mult această activitate, și cred că o vom continua și vara. Mai am câteva idei de proiecte, dar despre ele vom putea discuta în august, dacă vom avea succes.\n\n– Rebecca Lehman: Planificăm să teminăm cu bine semestrul școlar, iar vara am două proiecte, care sunt proiectele mele de suflet. Anul trecut, împreună cu 9 voluntari din America și din Moldova, noi am mers pe jos de la bibliotecă la bilbiotecă, 7 zile, și vrem să facem și în acest an 7-8 zile pe mers pe jos. Vrem să repetăm experiența și poate vom avea noroc să fie timpul bun, or, anul trecut a fost ploios și cu mult glod. A rămas o amintire și ”murdară”, dar și frumoasă. Am văzut natură, multe frumuseți, animale. Am vizitat sate foarte mici, la care poți ajunge doar pe jos, sate cu 100 de locuitori. A fost o experiență frumoasă. În plus, în august vom participa, împreună cu voluntari din Anglia și Moldova, la contrucția blocurilor sanitare interne într-o școală din Moldova.\n\n– Chris Flowers: Înainte să venim în Moldova, noi am avut scopul să călătorim în fiecare raion din țară. Mai avem de vizitat multe raioane. Rebecca a fost în 17, iar eu – în 12. Sperăm că în timpul verii vom reuși. Dar acesta este un scop personal, nu de la Corpul Păcii.\n\n– Mereu, când am ocazia să discut cu voluntarii de la Corpul Păcii, îi intreb, ce au remarcat în bucătăria moldovenească?\n\n– Rebecca Lehman: Plăcintele sunt preferatele mele. Mă simt recunocătoare mamei-gazdă, care m-a învățat cum să prepar plăcintă. Desigur, ale ei sunt mai gustoase, dar cred că dacă voi practica, voi reuși. În general, Moldova mi-a lăsat o impresie foarte pozitivă.\n\n– Ce vă este greu să înțelegeți în Moldova?\n\n– Chris Flowers: Eu am probleme cu ușile (râde –n.a). Cu greu ghicesc deodată, dacă se deschide înafară sau înăuntru, mai ales unde sunt multe uși, pentru că nu sunt marcate!\n\n– Rebecca Lehman: Eu am crescut într-un mediu urban, întotdeauna am trăit în orașe mari, nu am știut nimic despre animale, și acum, le văd multe în Moldova, dar îmi este greu să înțeleg, de ce vaca rage, bunăoară. Aici, în Moldova, am învățat foarte mult despre animale, am vizitat grădina zoologică. Când am fost prin sate, am văzut iepuri, nutrii. Poate că suntem vegetarieni, de aceea și nu prea ne-au interesat animalele până acum…",
    "metadata": {
      "original_file": "Est-Curier_0376.html"
    }
  },
  {
    "title": "O oportunitate pentru promotorii drepturilor omului",
    "content": "Programul de abilitare a apărătorilor drepturilor omului a fost organizat anual începând din 2016, ca urmare a unei decizii luate de comunitatea Premiului Saharov la Conferința de aniversare a 25 de ani de la decernarea Premiului Saharov.\n\nProgramul de la Bruxelles se concentrează pe politicile și instrumentele UE în sprijinul apărătorilor drepturilor omului, accesul la finanțare, dezvoltarea abilităților de comunicare și sensibilizarea cu privire la provocările specifice de securitate cu care se confruntă apărătorii drepturilor omului. Acesta include, de asemenea, întâlniri cu membri ai Parlamentului, funcționari ai instituțiilor UE și ONG-uri cu sediul la Bruxelles. De asemenea, bursierii vor avea la dispoziție spațiu pentru activități individuale de advocacy și networking.\n\nFormarea din cadrul Campusului Global pentru Drepturile Omului din Veneția combină predarea academică privind legislația, instrumentele și mecanismele internaționale în domeniul drepturilor omului cu studii de caz și oferă instrumente practice pentru îmbunătățirea activității apărătorilor drepturilor omului în vederea realizării de schimbări pe teren. Printre lectori se numără cadre universitare proeminente, reprezentanți ai principalelor ONG-uri pentru drepturile omului, laureați ai Premiului Saharov și alți practicieni remarcabili în domeniul drepturilor omului.\n\nCandidații trebuie să aibă o experiență dovedită de participare în campanii de promovare a drepturilor omului în cadrul unui ONG sau al unei alte organizații sau în calitate de persoană fizică. Aceștia trebuie să aibă un nivel ridicat de cunoaștere a limbii engleze, suficient pentru a putea participa și contribui la grupurile de discuții și la atelierele din Bruxelles și Veneția.\n\nBursa acoperă călătoria dus-întors din țara de origine, cazarea la Bruxelles și Veneția și o indemnizație zilnică de trai.",
    "metadata": {
      "original_file": "Est-Curier_0399.html"
    }
  },
  {
    "title": "Un antreprenor din r. Criuleni, premiat la Gala Contribuabilului Onest. Vezi cine e!",
    "content": "Astăzi a avut loc „Gala contribuabilului onest” – un eveniment organizat de către Serviciul Fiscal de Stat, pentru a recunoaște eforturile agenților economici în vederea promovării responsabilității fiscale, conformării voluntare, precum și manifestarea transparenței și corectitudinii în activitatea desfășurată.\n\nÎn cadrul Galei, au fost decernate certificate de credibilitate pentru 100 agenți economici pentru aportul în promovarea civismului fiscal și conformare la onorarea obligațiilor fiscale, respectiv aceștia sunt absolviți de la controale fiscale prin metoda de verificare totală și tematică pentru o perioadă de 2 ani.\n\nPrintre ei se numără și SRL „Porco Bello”, care adiministrează un complex de creștere a porcinelor, situat în satul Cimișeni, r. Criuleni. Diploma și trofeul au fost ridicate de către Andrei Volcinschi, directorul general al companiei, care în anul 2022 a primit și titlul de Cetățean de Onoare a raionului Criuleni, conferit de către Consiliul Raional Criuleni.\n\nEvenimentul a fost prilejuit și de aniversarea a 34 de ani de activitate a autorității fiscale. Mai mulți angajați ai Serviciului Fiscal de Stat au fost menționați cu diplome pentru activitatea în serviciul public. Evenimenul i-a avut drept oaspeți pe președina Maia Sandu, Ministrul Finanțlor Petru Rotaru și deputatul Radu Marian, președinte al comisiei de profil din Parlamentul R. Moldova.",
    "metadata": {
      "original_file": "Est-Curier_0233.html"
    }
  },
  {
    "title": "Cum vor fi verificate cererile pentru ajutor la contor",
    "content": "A început febra depunerii cererilor pentru ”Ajutorul la contor”. Asistenții sociali sunt luați cu asalt, iar platforma compensații.gov.md este suprasolicitată. Cca 160 de mii de cereri au fost deja înregistrate în două zile de la lansarea programului. Cererile vor fi primite până la 28 noiembrie.\n\nÎn acest an, au fost extinse bazele de date cu care programul de compensații va face schimb de informație, comunică ministrul Muncii și Protecției Sociale al RM, Alexei Buzu.\n\nPentru o evaluare completă a fiecărei gospodării, se analizează o serie largă de date:",
    "metadata": {
      "original_file": "Est-Curier_0458.html"
    }
  },
  {
    "title": "La Holercani, iar se reunesc discipolii lui Gheorghe Ticu. Toată lumea este invitată!",
    "content": "Un grup de foști discipoli ai dlui Gheorghe Ticu, fondatorul și dirijorul primelor grupe de orchestranți din s. Holercani, r. Dubăsari, vă invită încă la o seară de creație, în memoria dirijorului.\n\nDe această dată în sala Casei de Cultură din sat se vor aduna mai mulți seniori care au trecut, de-a lungul timpului, prin școala de muzică a lui Gheorghe Ticu. Genericul evenimentului este „Reuniți prin Muzică”.\n\n“Orice s-ar întâmpla, fă tot posibilul să rămâi o amintire frumoasă pentru cei ce te-au cunoscut.” Aceste rânduri sunt despre Omul-Orchestră din satul Holercani, r.Dubasari, Gheorghe Ticu, deja un dirijor din ceruri, ce ne veghează. Prin istoria vieții atât a Distinsului domn, cât și a orchestrelor, o să vorbim, povestim, fredonăm, în seara de 18 august 2024, în incinta Casei de Cultură Holercani, la evenimentul dedicat marelui maestru, care a învățat și a educat Oameni” – se arată în anunțul organizatorilor.\n\nImagini de la precedenta comemorare puteți viziona în acest reportaj:",
    "metadata": {
      "original_file": "Est-Curier_0008.html"
    }
  },
  {
    "title": "”Murătura-22” la Izbiște. Secretele gastronomice ale Anisiei Rusu",
    "content": "Rețete originale de murături de casă, dar și o inedită expoziție de acest fel a fost posibil de admirat în cadrul concursului „Murătura 2022”, la Festivalul ”Izbiște Izvar Fest”, organizat pe 22 ianuarie de către Administrația Publică Locală Izbiște. Pentru fiecare participant la Concursul ”Murătura-22”, APL a pregătit certificate de calitate și cadouri. \n\n Fiecare dintre participanți şi-a etalat măiestria în pregătirea acestor perle gastronomice tradiționale pe meleagurile noastre. Murături asortate la borcan, în căldare sau butoiaș, castraveți murați, marinați, varză murată, conopidă, mere murate, harbuji, ardei iuți și grași, gogoșari, morcovi, ciuperci etc. Cum se prepară toate aceste bunătăți și ce beneficii pentru sănătatea omului au ele?\n\nDoamna Anisia Rusu (în imagine) a venit cu un sortiment mai vast la concurs și i-am solicitat să ne divulge careva dintre secretele murăturilor prezentate.\n\n– Ce aveți astăzi la expoziție?\n\n– Am venit la expoziție cu o colecție de murături pregătite împreună cu familia mea. Murături asortate cu \n\n castraveți, conopidă, roșii, morcov, rădăcină de hrean proaspăt, țelină, ceapă, usturoi, ardei iute, frunze de vișin, \n\n frunze de dafin, piper boabe. Toate acestea se așează straturi într-un vas de 10 litri, unde vor mai încăpea aproximativ 5 litri de apă. La fiecare litru de apă se va socoti o lingură cu vârf de sare. Se acoperă cu un capac și se lasă la întuneric. Peste 30 de zile aveți murăturile gata. Mai am aici și castraveții murați în sălămură, care sunt cel mai ușor de preparat. La 3 kg de castraveți adaugi câteva fire de mărar, o rădăcină de hrean, usturoi câțiva căței, 3 linguri de sare neiodată și doi litri jumate de apă. Acoperi borcanul și îl lași la un loc întunecat, iar peste câteva săptămâni castraveții sunt crocanți și numai buni de pus pe masă. Am mai expus aici și ciuperci marinate, culese din pădure, ardei iuți marinați în oțet, mere murate, varză murată, harbuji felii la borcan, dar și întregi, din butoi.\n\n– Când și cum pregătiți murăturile? Aveți vreun secret?\n\n– Murăturile le pregătim începând cu perioada verii, atunci când avem materie primă, adică legumele, cel mai \n\n des culese cu grijă din propria grădină, fără nitrați sau îngrășăminte chimice. Le pregătim pentru perioada rece a \n\n anului, fiind cele mai veritabile surse de vitamine atunci când legumele proaspete nu sunt disponibile sau sunt \n\n mai scumpe. Rețetele sunt vechi, transmise din generație în generație, așa că nu o să găsiți o formulă unică pentru prepararea lor – fiecare gospodină are propriul secret preluat de la mama, dar cel mai important e că sunt fără conservanți chimici.\n\n– La pregătirea murăturilor se implică activ și gospodarul casei, adică ne ajută. Pe seama bărbaților rămâne \n\n muratul harbujilor, fiind un volum de lucru mai mare: pregătesc putina, spală bine pepenii verzi, aduc frunze de \n\n stejar de la pădure, este necesar un volum mai mare de apă, necesită pitrocirea lor etc. Desigur aici deja bărbații \n\n au secretele lor: unii mai adaugă în sălămură și puțin rachiu de casă ca să fie coaja tare, alții ung harbujii cu miere \n\n înainte de a-i mura pentru ca miezul să fie crocant, iar pentru un miros mai specific se mai adaugă ananas întreg. \n\n Muratul verzei, de asemenea, cel mai des este pe seama bărbaților.\n\n– Ce beneficii au murăturile pentru familia voastră?\n\n– Murăturile sunt și adevărate medicamente naturale. Stimulează pofta de mâncare, ajută la o buna detoxifiere \n\n a ficatului, mențin sănătatea ochilor, un nivel normal al zahărului în sânge. Varza murată este bună pentru curele \n\n de slăbire, întărește sistemul imunitar. Varza murată ajută și la digestie și la buna funcționare a întregului sistem \n\n digestiv. Bunica mea spunea că murăturile dau putere bărbaților, iar femeilor – frumusețe, așa că sunt niște \n\n afrodiziace veritabile.\n\n– Ce înseamnă murăturile pentru o familie de izbișteni?\n\n– La noi se spune că dacă nu ai murături în beci, înseamnă că nu ești pregătit pentru iarnă. Și nu poate fi vorba \n\n de o masă în familie fără murături: cartofii prăjiți sunt ideali serviți cu salată de varză murată și ulei natural cu aromă de prăjit. Carnea, friptura, mămăliga cu brânză și jumări merg asortate cu roșii murate. Zeama, borșul, supele se servesc cu ardei iuți murați. După sărbători sau zile cu mese mai copioase mai toate gospodinele pregătesc borș cu varză murată, care curăță de minune organismul. Din păcate, murăturile nu sunt \n\n indicate tuturor persoanelor. Persoanele cu boli renale, hipertensiune, insuficiență cardiacă trebuie să evite murăturile sau să le consume în cantități foarte mici.\n\n– Care ar fi rolul acestor concursuri pentru dumneavoastră personal și pentru localitate?\n\n– Este un prilej bun pentru a ne demonstra măiestria culinară, o ocazie de a face schimb de rețete și feluri de \n\n murături sau bucate. Și, desigur, pentru a mai ieși din casă, a ne întâlni, dar și pentru a ne promova localitatea și \n\n tradițiile locale nu numai culturale, dar și gastronomice.",
    "metadata": {
      "original_file": "Est-Curier_0321.html"
    }
  },
  {
    "title": "Cine (nu) profită de exploatarea zăcămintelor minerale",
    "content": "O mare parte din carierele de piatră, nisip, prundiș și argilă din raioanele Dubăsari și Criuleni în loc să ofere locuri de muncă pentru localnici și venituri la bugetele locale și centrale, au fost exploatate timp de mai mulţi ani ilegal de diverși afaceriști, iar unele au fost aduse și la faliment.\n\nAcum autoritățile încearcă să facă ordine în acest domeniu, dar experții atrag atenția că domeniul exploatării resurselor naturale rămâne unul cu mari riscuri de corupție, care țin, în special, de netransparența procesului de acordare a autorizațiilor de extragere, lipsa informațiilor publice şi acces redus la informaţiile în acest domeniu, politizarea proceselor de luare a deciziilor, utilizarea frauduloasă a resurselor naturale, lipsa unei strategii pe termen scurt și lung etc.\n\nAr mai fi de adăugat monopolizarea sectorului de către un grup restrâns de companii, beneficiari, netransparența contractelor, ignorarea aspectului ecologic al procesului, care afectează calitatea vieții oamenilor. Peste toate se suprapune o legislație învechită, care înăbuşă orice fel de concurență liberă şi transparentă între companiile beneficiare, spun experţii.\n\nUnul dintre cele mai elocvente cazuri este cel al firmei „Crioconstrucția” S.A., de la care statul nu a reușit nici în șase ani să recupereze prejudiciul de 3 milioane lei, cauzat de activitățile de extracție a nisipului și prundișului.\n\n„Crioconstrucția” SA a avut în exploatare un perimetru de 84 ha [1] de hectare pentru extragerea nisipului şi prundișului din cariera Ohrincea situată în extravilanul satul Ustia, raionul Dubăsari, iar activitatea ei a ajuns a fi și obiectul unei cauze penale, pornite încă la finele anului 2019. Dosarul s-a plimbat de la o procuratură la alta și până în octombrie 2023 nimeni nu are pe el calitate procesuală de învinuit.\n\nPotrivit unui răspuns [2] pentru Est-Curier, Procuratura Anticorupție spune că a avut în gestiune cauza penală, ce a fost pornită în toamna 2019, de către Procuratura raionului Dubăsari în temeiul art. 228 alin.(1) lit.d) a Codului penal (încălcarea cerinţelor de protecţie a subsolului).\n\nAceasta după ce în 2017 inspectorii Agenției pentru Geologie și Resurse Minerale (AGRM) şi Inspectoratului Ecologic de Stat (IES) au stabilit că agentul economic a exploatat zăcământul în lipsa hotărârilor de schimbare a destinației terenurilor și a actelor de proprietate asupra acestora, depășind limitele perimetrului minier atribuit, organizând abatajele cu încălcarea normelor, etc.\n\nInspecția a mai stabilit atunci că volumul de nisip şi prundiș extras ilicit de către „Crioconstrucția” în afara perimetrului minier atribuit este de 20.000 metri cubi, iar prejudiciul cauzat mediului prin aceste acțiuni, constituie 3,17 milioane lei.\n\nAutorităţile de protecţie a mediului s-au adresat și în instanţă pentru recuperarea prejudiciului. Dar abia peste cinci ani de la control, pe 23 mai 2022, Judecătoria Criuleni, a emis o hotărâre prin care a constatat că firma a exploatat cu abateri perimetrul minier atribuit pentru extragerea zăcămintelor de nisip-prundiș „Ohrincea” (partea de Est), cauzând un prejudiciu considerabil mediului.\n\n„Crioconstrucția” a considerat că procesul-verbal de control a fost întocmit cu încălcări de procedură, și a cerut în instanță anularea acestuia. Totodată compania susţine că nu au fost aduse prejudicii mediului în forma indicată în cererea de chemare în judecată și a solicitat instanței de judecată respingerea cererii în baza mai multor temeiuri, inclusiv invocând că a raportat toate volumele extrase şi nu au fost efectuate lucrări în afara perimetrului.\n\nPe 2 februarie 2023, însă Curtea de Apel Chișinău a casat integral decizia Judecătoriei Criuleni pe motiv că acțiunea Inspectoratului Ecologic de Stat contra SA „Crioconstrucția”, citat: „a fost înaintată în speță cu depășirea termenului de prescripție stabilit de Lege de trei ani în contextul în care acest termen se calculează că a început a curge la 08 februarie 2017 – data la care reclamantul a determinat cuantumul prejudiciului pretins de la apelantă, astfel, încât a expirat la 08 februarie 2020, acțiunea fiind înaintată doar la data de 14 ianuarie 2021.”\n\nInspectoratul a contestat decizia la CSJ, care a stabilit ședința de examinare pentru 21 februarie 2024, adică la 7 ani de la depistarea încălcărilor. Cât despre cauza penală, pe 29 decembrie 2021 aceasta a fost retrasă din gestiunea Procuraturii Anticorupție şi expediată la Procuratura raionului Criuleni, pentru continuarea efectuării urmăririi penale conform competenței, informează instituția.\n\nIvan Rapeșco, procuror în cadrul Procuraturii raionului Criuleni, confirmă că are în gestiune acest dosar începând cu anul 2022 și spune că în prezent pe el încă se efectuează acțiuni procesuale, iar calitate de învinuit nu are nimeni pe acest dosar.\n\n„Cauza penală respectivă se află la organul de urmărire penală… // … S-a dispus un control topografic în vederea stabilirii suprafeței concrete de pe care a avut loc extragerea minieră. Urmează a fi audiați și funcționari de la Primăria Ustia pentru a stabili prejudiciul cauzat bugetului local și să stabilim dacă au fost înaintate acțiuni în vederea recuperării prejudiciului pentru distrugerea stratului fertil al solului. Procuratura urmează să decidă referitor la atribuirea calităților procesuale persoanelor cu funcție de decizie din cadrul întreprinderii sau altor persoane cu funcție de decizie, doar dacă la 21 februarie 2024 CSJ va lăsa în vigoare actul de constatare al IES (acum IPM)” , susține procurorul Rapeșco.\n\nÎntre timp, compania, de la un profit de 2 mln în anul 2019, a ajuns să înregistreze, în 2022, pierderi de 300 de mii de lei. Am încercat să luăm un comentariu de la administratorul companiei, potrivit datelor deschise – Vladislav Madan, dar nu ne-a răspuns la apeluri și mesaje. Am vrut să aflăm, dacă va cere declanșarea procedurii de faliment, ca să scape de amendă, în cazul în care ultima instanță îi va da dreptate Inspectoratului pentru Protecția Mediului. Dacă decide să ne ofere răspuns la această întrebare, îi oferim dreptul la replică.\n\nFaliment şi lichidare pentru o datorie de 212.000 lei\n\nChiar dacă nu mai există de trei ani, SA „Minerul” specializată pe tăierea blocurilor de calcar, este menţionată într-un raport de anchetă guvernamental (pag. 28) privind modul de exploatare a zăcămintelor naturale din Moldova.\n\nDoar că din document rezultă că Centrul Național Anticorupție „în urma cercetării obiective, multilaterale și sub toate aspectele”, nu a acumulat probe pertinente pentru a declanșa investigații sub aspect penal sau contravențional în privința administratorului insolvabilității.\n\nSA „Minerul” și-a desfășurat pe teritoriul comunei Cocieri, Dubăsari și a fost declarată insolvabilă la 15 februarie 2019, de către Judecătoria Criuleni, care a constatat existența unei datorii de 212.463,42 de le i față de bugetul public național. Insolvenţa a fost decisă la cererea Fiscului, care susținea necesitatea falimentului pe motiv că aceasta nu dispunea de bunuri sau mijloace financiare care puteau fi urmărite în scopul achitării restanței.\n\nAdministratorul întreprinderii, Iurie Ivanov, a cerut respingerea pretenţiilor Fiscului susţinând că la momentul judecării cauzei (anul 2019) societatea își onora obligațiile curente de plată a impozitelor către stat, iar restanțele au fost admise din cauza „situației social-politice din stânga Nistrului” din anii precedenți.\n\nCurtea de Apel Chișinău a menţinut însă hotărârea instanței din Criuleni, susţinând că argumentele subiectului insolvabilității sunt „declarative” , că debitorul nu dispune de lichidităţi şi fonduri ce ar acoperi integral creanțele – ceva mai mult de jumătate de milion de lei.\n\nLa 23 noiembrie 2020, instanța din Criuleni aprobă raportul final și bilanțul de lichidare al SA „Minerul” și dispune „lichidarea cu radierea debitorului …, din registrul de stat al persoanelor juridice”, iar odată cu aceasta, și „descărcarea” de obligațiile neexecutate pe care le avea înainte de intrarea în procedura falimentului.\n\nMină cu proprietar, dar fără stăpân\n\nÎn raportul prezentat Parlamentului, Guvernul menţionează că minele de piatră de la Cocieri urmau să fie transmise la balanța statului.\n\nÎntr-un răspuns oferit redacției Est-Curier, Agenția Proprietății Publice descrie etapele formării SA ”Minerul” şi cine au fost proprietarii întreprinderii, precizând că începând cu anul 2001 statul nu deține cotă-parte în capitalul social al acesteia, iar cota majoritară de 69,69% a fost transmisă în proprietatea publică a județului Chișinău, iar apoi Primăriei Cocieri.\n\nSecretarul consiliului primăriei Cocieri, Ion Mițcul, a declarat pentru Est-Curier că suma de circa 200 de mii de lei, cât erau datoriile societății față de stat, pentru care Fiscul a cerut şi obţinut insolvenţa, nu era mare, așa că mina ar fi putut depăși dificultățile, dacă era administrată „altfel”.\n\nEl dă vina pe administratorul insolvabilității pentru falimentul întreprinderii, care “și-a pus un salariu bun, a vândut activele, deși societatea putea tăia piatră și ieși din starea de insolvabilitate, dar n-a fost scopul persoanei care a administrat ca să fie rezolvat cazul”.\n\nSecretarul mai menţionează că activitatea carierei era benefică pentru localitate, deoarece oferea locuri de muncă, iar locuitorii nu trebuiau să cumpere materiale de construcție, cum o fac acum, din Transnistria. “Dăm bani în bugetul transnistrean”, constată funcţionarul.\n\nIurie Ivanov, cel care a administrat SA „Minerul” până la insolvabilitate, a explicat că datoriile față de bugetul public s-au format în special din cauza concurenței neloiale cu exploatatorii de zăcăminte din Transnistria.\n\n„Majoritatea sumelor pe care le datoram erau penalități și TVA. Trebuie să înțelegeți, că noi suntem la Cocieri, unde concurenții noștri din Transnistria nu au așa impozit – TVA. Autoritățile au fost informate, dar nimeni nu a vrut să se implice”, explică Iurie Ivanov.\n\nPotrivit fostului director, s-a solicitat ajutor pentru a putea avea acces pe piața de la Chișinău cu materialele de construcție, dar din contra au fost create condiții pentru a distruge întreprinderea. Ex-administratorul spune, că dacă Fiscul le-ar fi mers în întâmpinare și ar fi permis restructurarea datoriilor, societatea lucra şi în prezent.\n\nAșteaptă permisiunea pentru a exploata zăcământul de la Cocieri\n\nPe de altă parte Iurie Ivanov menționează că colectivul întreprinderii a procurat utilajul scos la licitație de către administratorul insolvabilității şi a înregistrat un SRL ( n.r.- Calcar Ivanov, care are însă un singur fondator – Iurie Ivanov) și deja al treilea an așteaptă ca Ministerul Mediului să anunțe concurs pentru dreptul de a exploata acest zăcământ.\n\n„Nu mai vrem nimic, deja oamenii nu sunt bucuroși că au investit în acest utilaj, care ruginește. Să fi știut că o să avem atâtea probleme cu redobândirea contractului, nu era să cumpărăm acele utilaje cu 450 de mii. Pe noi ne-a amăgit statul, noi le-am cumpărat …, cu gândul că vom fi succesori la contractul pe care îl avea „Minerul”, dar ei au spus că va fi „concurs”. Cei din comisia parlamentară trebuie să înțeleagă că noi nu suntem tâlhari sau escroci. Speranța noastră moare, ca și oamenii specialiști…”, mai spune fostul manager.\n\nÎntrebat dacă restructurarea datoriilor nu ar fi fost o șansă ca întreprinderea să reia activitatea, administratorul insolvabilității SA „Minerul”, Viorel Purcel, (pag.9), susţine că la momentul inițierii procedurii de insolvabilitate activitatea era stopată şi atâta timp cât “n-a fost propus un plan de restructurare nici din partea debitorului, nici din partea vreunui creditor, rămânea de inițiat doar procedura falimentului”. Cât privește salariul său, Purcel neagă că a fost plătit cu jumătate din sumele obținute din vânzarea activelor, și afirmă că remunerația sa a fost „în limitele legale”.\n\nO situație de conflict se atestă în comuna Coșnița, Dubăsari, unde autoritățile locale au contestat dreptul unui SRL de exploatare a zăcământului de nisip şi prundiş și au cerut autorităților centrale impunerea unei interdicţii.\n\nEste vorba de SRL „N. Gorgan”, care are contract datat cu 12 mai 2021, pentru atribuirea în folosință a sectorului de subsol din Coșnița, pentru extragerea substanțelor minerale utile. La 3 februarie 2022, după ce a obținut autorizație de construcție și avizul de mediu, firma deținută și administrată de Dumitru Cebotari, a depus demers la Primăria Coșnița, ca să fie schimbată destinația terenului agricol cu suprafața 6,58 hectare (proprietate privată și parțial teren arendat de la alt antreprenor), în teren pentru extragerea zăcămintelor minerale utile.\n\nConsilierii comunei Coșnița au discutat, la trei ședințe, demersul antreprenorului, dar n-au emis nici o decizie, ci doar au consemnat faptul discuției în procesele verbale ale ședințelor.\n\nFirma i-a acționat în judecată și pe 18 ianuarie 2023, instanța din Criuleni a obligat consiliul, să emită o decizie „favorabilă” antreprenorului, adică să decidă schimbarea destinației terenurilor. Între timp, în urma audierilor publice, pe 18 mai 2023, peste 500 de locuitori au semnat o petiție împotriva funcționării carierei situată la 1,25 kilometri Nord-Est de Coșnița.\n\nPe 22 mai, 2023, 14 consilieri locali au luat act de hotărârea Judecătoriei Criuleni care-i obligă să decidă „favorabil”. Cu 10 voturi „pro” și 4 abțineri, consiliul a emis o decizie, dar nu favorabilă, ci prin care a refuzat de a schimba destinația terenului de 6,58 hectare, pentru că ”… în dosarul prezentat de SRL „N. Gогgаn” sunt atașate acte саrе nu corespund nоrmеlоr legale, în саrе lipsesc semnăturile реrsоаnеlоr responsabile, inclusiv contractul de аrепdă саrе nu а fost înregistrat соrеsрunzătоr”.\n\nPrimarul la acel moment, Alexei Gafeli, afirma atunci că a sesizat şi poliția cu privire la decopertarea solului fertil, acțiune pe care antreprenorul urma să o întreprindă după ce consiliul local ar fi emis o decizie favorabilă de schimbare a destinației. Edilul mai spunea că deși este o exploatație minieră amplasată în preajma unui traseu, Administrația de Stat a Drumurilor (ASD) nu a prezentat un aviz pentru activitatea carierei, deoarece ieșirea camioanelor de pe suprafața unde se extrag minerale utile nu se face direct pe traseul R-5, dar pe un drum local, apoi pe traseul R-5.\n\n„Ei au delimitat intenționat o fâșie de teren aferentă traseului, ca să nu aibă nevoie de alte avize, de la poliție și ASD. Am solicitat Agenției Mediului să examineze repetat contractul semnat….în 2021, dar ei au declarat că este legal”, a precizat primarul pentru „Est-Curier”. Cele două instituții au răspuns primarului, că nu au temei pentru a interzice exploatarea zăcământului (documentele au fost publicate pe pagina web a com. Coșnița).\n\nSuspiciuni de diminuare a bonității pentru a plăti mai puțin la buget\n\nÎn același timp, unul dintre motivele refuzului din partea consilierilor ar fi și gradul de bonitate al terenurilor pe care SRL „N.Gorgan” le deține în proprietate privată și parțial în arendă de la un alt antreprenor. Conform raportului pedologic anexat la cererea antreprenorului, bonitatea medie ponderată a terenurilor supuse schimbării destinației este de 16 puncte. În cazul bonității mai mari, crește și mărimea plății compensatorii pe care agentul economic o varsă în bugetul local.\n\nAntreprenorul a virat în conturile primăriei suma de 761.850 lei. Victor Bulat, alesul local din mandatul precedent, care a reprezentat consiliul în procesul cu SRL „N.Gorgan”, susţine că în urma activităţii carierei în 2-3 ani comuna ar putea să nu mai aibă drumuri. În consecinţă el consideră că primăria ar trebui să returneze banii, pentru că suma nu va acoperi prejudiciul cauzat infrastructurii rutiere a comunei, indiferent pe ce drum vor merge camioanele încărcate.\n\n„Procedura (n.r – plata pentru scoaterea terenului din circuitul agricol) s-a făcut în temeiul bonității terenului stabilită la data când a fost vândut pământul, cu mai mulți ani în urmă, dar procedura de stabilire a bonității trebuia făcută la moment. Nu poate fi peste drum bonitatea 56 puncte, dar aici – 16 puncte” , zicea Bulat contactat de „Est-Curier”.\n\nConsilierul raional Todica Vasile, care în anii 2016-2019 a fost consilier local la Coșnița, și a făcut parte din comisia creată pentru a studia activitatea carierelor, vede problema în nivelul mic de încasări la buget de pe urma activității acestora.\n\n„Schimbarea destinației acestor terenuri ar trebui să aducă venituri mari bugetelor locale. Numai din terenurile pe care la moment funcționează carierele de după traseu, primăria comunei Coșnița are un prejudiciu de 22 milioane de lei. Așa bonitate (n.r. – 16 puncte) nu poate să fie. Putem bănui că cineva a avut un interes să aducă bonitatea la minimum. Noi am vândut acest teren drept agricol. Peste șosea bonitatea este 66, și aici tot 66 era”, se arată încrezut alesul local. Primarul Alexei Gafeli spune că aleşii locali nu au adus argumente care ar demonstra bănuiala că bonitatea ar fost diminuată intenționat.\n\nCine şi cum stabileşte bonitatea\n\nInstitutul de Proiectări pentru Organizarea Teritoriului (IPOT) a elaborat, în anul 2019, catalogul „Caracteristica calitativă a terenurilor agricole pentru completarea Cadastrului Funciar al Republicii Moldova la nivel de UAT, raion, municipiu și republică”, în care terenurile agricole din Coșnița, Dubăsari, sunt prezentate ca având nota medie ponderată de bonitate 70 de puncte (pag. 15).\n\nGheorghe Ceban, pedolog principal la IPOT, care a participat la elaborarea acestui studiu, susține că indicatorii din acest catalog nu sunt de referință pentru procedurile de cercetare a bonității terenurilor exploatate ca și zăcăminte:\n\n„Documentul acesta este valabil numai la nivel de UAT. Această bonitate se ia în calcul la procedurile de vânzare-cumpărare, dar în cazul cu carierele, aici se fac investigații separate. Când proprietarul terenului care vrea să extindă sau să inițieze o carieră, se adresează la IPOT cu privire la investigații pedologice speciale pentru suprafața cerută. Nota de bonitate se dă concret pe terenurile care o să fie folosite sub carieră. Agentul economic face proiect pentru exploatația concretă și plătește taxele determinate de stat la primărie” , explică Gheorghe Ceban.\n\nTerenurile pe care SRL „N. Gorgan” le folosește pentru exploatarea minieră au primit Avizul de mediu în 2021, în temeiul cercetărilor pedologice din anul 2009. Terenul a trecut din proprietatea primăriei în proprietatea agenților economici în 2013. Procedura este corectă, afirmă Gheorghe Ceban. Or, plățile în folosul primăriei se achită în baza bonității concrete pe suprafața concretă, iar în Republica Moldova există terenuri și cu bonitatea de 10 puncte sau chiar 5 puncte.\n\nCât despre litigiul cu primăria și Consiliul Comunal Coșnița, Dumitru Cebotari, administratorul SRL „N. Gorgan”, spune că întreprinderea dispune de toate actele permisive necesare pentru desfășurarea activității de extragere, iar proiectul ”Exploatarea și recultivarea zăcământului de nisip-prundiș „Coșnița” în perimetrul minier nr. 674 a fost elaborat chiar în temeiul certificatului de urbanism nr.36, eliberat de Primăria Coșnița pe 2 septembrie 2021.\n\n„La moment terenurile unde se desfășoară activitatea de extragere sunt degradate, pantele abrupte, existente în urma extragerilor anterioare nelegitime, creează riscuri atât pentru sănătatea oamenilor, cât şi a animalelor, făcând imposibile careva activităţi agricole. Proiectul de recultivare a carierei prevede readucerea terenurilor la utilizarea agricolă”, a răspuns Dumitru Cebotari, printre alte afirmații.\n\nHotărârea Judecătoriei Criuleni prin care a obligat Consiliul Coșnița să emită decizia cu privire la schimbarea destinației terenurilor solicitate, a devenit definitivă pe 11 aprilie 2023 şi pusă în executare pe 19 aprilie. La începutul lunii iulie 2023 consilierii au și primit titluri executorii și procese verbale prin care sunt informați că sunt sancționați contravențional pentru neexecutarea hotărârii instanței. Consiliul local au angajat o firmă de avocatură să le reprezinte interesele în instanță.\n\nVitalii Chirilov, șeful Inspecției pentru Protecția Mediului Dubăsari spune că la momentul solicitării schimbării destinației, firma a prezentat tot pachetul de documente care este necesar pentru activitate, cu excepția deciziei consiliului local. „Din punct de vedere al legislației de mediu, în viziunea mea, nu se încalcă nimic, agentul economic și-a onorat toate obligațiunile: are perimetrul minier, are expertiză ecologică, are un proiect de execuție, a achitat bani în contul primăriei”, afirma Chirilov în vara anului 2023.\n\nDe ce a dispărut apa din fântâni la Slobozia-Dușca\n\nȘi activitatea carierei de nisip și prundiș din imediată apropiere a satului Slobozia-Dușca, Criuleni, exploatată de „Remih & Co” SRL, a trezit nemulțumirea localnicilor, de la apariția acesteia, în 2005. Sătenii erau convinși că din cauza exploatării acesteia le-a dispărut apa din fântânile de mină. Localitatea nu are un apeduct centralizat, nici un sistem de canalizare.\n\nOamenii s-au plâns, au sesizat diferiți deputați, au invitat în sat și comisii parlamentare. Ultima dată o întrunire de acest fel a avut loc în octombrie 2021, la care locuitorii i-au înmânat deputatului Victor Spînu o petiție cu semnături, iar parlamentarul s-a angajat să o transmită comisiei parlamentare formate special pentru studierea activității exploatatorilor de zăcăminte.\n\nO luna mai târziu, comisia parlamentară Mediu și Dezvoltare Regională constată, în urma unor audieri publice , că există temeiuri pentru o anchetă parlamentară care să studieze modul de exploatare a zăcămintelor de minerale utile.\n\nÎn iunie, 2023, o altă comisie parlamentară, examina raportul Guvernului care spunea că a identificat și un mecanism echitabil de distribuire a taxelor pentru resursele minerale, fiind aprobate modificări la Codul fiscal prin care 50 la sută din cuantumul taxei pentru extragerea mineralelor utile sunt distribuite la bugetul autorităților locale de nivelul întâi și 50% sunt distribuite la bugetul autorităților locale de nivelul doi (aplicat în 2023).\n\nPrimarul satului Slobozia-Dușca, Sergiu Istrati , zicea că la o anumită etapă, a făcut chiar și un denunț la procuratură, iar întreprinderea a fost verificată de mai multe autorități. „În rezultat, antreprenorul a fost obligat să achite toți banii pe care îi datora primăriei, circa un milion de lei, și atunci i-a mai fost extinsă exploatația încă pe 5 ha” , povestește primarul.\n\nTot el spune că unicul agent economic menționat în raportul comisiei parlamentare că a respectat buchia legii, care a restituit prejudiciul și a plătit taxele, a întors terenurile în circuitul agricol, a fost Remih & Co SRL, care exploatează cariera din Slobozia-Dușca.\n\nȚinând cont de acuzațiile sătenilor, că exploatarea zăcământului le seacă fântânile, pentru că ar fi atins zona pânzei freatice, administratorul SRL-ului a solicitat o cercetare hidrologică a zonei, care a arătat că nivelul apelor din fântânile din Slobozia-Duşca depinde în întregime de precipitaţiile anuale şi de nivelul apei în râul Nistru.\n\nÎn același timp, autoritățile locale spun că unicul mod de a opri extinderea carierei ar fi ca oamenii, care au pământul în proprietate, să nu-l vândă. Dar de când se exploatează zăcământul, au fost și cetățeni care s-au opus și nu au dorit să-și vândă via sau livada, din anumite considerente, și atunci exploatarea zăcământului a continuat în jurul parcelelor nevândute.\n\nAdministrația satului Slobozia-Dușca afirmă că ultimele schimbări legislative influențează pozitiv veniturile bugetelor locale, pentru că 50% din taxa pe extracție se duce în bugetul local.\n\n„Începând cu anul 2023, așa cum s-a aprobat bugetul, 50% din taxa pentru extragerea zăcămintelor vine în bugetul primăriei, 50% – la bugetul raional. Din această taxă am primit până acum (6 luni) circa 230 de mii de lei pentru două trimestre. Planificăm de la această taxă cel puțin jumătate de milion de lei pe an”, spune Sergiu Istrati, primarul de la Slobozia-Dușca.\n\nAngela Boșcanean, secretara consiliului local Slobozia-Dușca, care a fost mandatată de către consiliu să-l reprezinte în instanță în litigiile cu exploatatorul zăcământului, a calculat că primăria Slobozia-Dușca a încasat, de la activitatea carierei, în perioada 2017-2022, 3,55 milioane lei, drept compensarea prejudiciului pentru scoatere din circuit a terenurilor agricole prin schimbarea destinației acestora și taxa pentru exploatarea zăcământului.\n\nÎn extravilanul satului Slobozia-Dușca a mai încercat un alt antreprenor să extragă nisip și prundiș, dar fiindcă exploatația era ilegală, APL a raportat și exploatația a fost lichidată, mai spune primarul.\n\nRaportul Guvernului prezentat Comisiei parlamentare Mediu și Dezvoltare Regională , în iunie 2023 , relevă că pentru o mai bună reglementare a sectorului de extracție este nevoie de revizuit cadrul legal; de revizuit procesul de atribuire prin concurs al sectoarelor de subsol, de operat modificări la Codul Subsolului și de organizat inventarierea și evaluarea zăcămintelor, intervenții asupra modului de finanțare a cercetărilor geologice de la bugetul de stat (nu din contul solicitantului). Guvernul a inițiat unele activități menționate în planul de acțiuni, dar urmează încă să elaboreze acte normative ce ar asigura respectarea măsurilor de folosire rațională și protecție a terenurilor și recultivare a acestora și alte măsuri, incluse în tabelul de progrese(pag. 3-30 din document) și explicate în Nota Informativă (pag. 31-37) , semnată de secretarul de stat al Ministerului Mediului, Grigore Stratulat .\n\nLa situația din 1 ianuarie 2023, în Republica Moldova la balanța de stat se aflau 431 zăcăminte individuale de substanțe minerale utile, dintre care 48 – complexe (de la 2 până la 5 tipuri de substanțe minerale utile), ceea ce face ca numărul zăcămintelor incluse în balanță pe tipuri de substanțe minerale utile să constituie 490. Din ele exploatate – 193, pregătite pentru valorificare- 29, de rezervă – 243, nu se prevăd pentru valorificare – 25. Datele aparțin Agenției pentru Geologie și Resurse Minerale.\n\nDatele Inspectoratului pentru Protecția Mediului arată că în cel puțin 8 localități din raionul Criuleni se desfășoară activități de extragere a unor resurse minerale. La fel sunt șapte localităţi şi în raionul Dubăsari, unde sunt cariere.\n\nRiscul prejudiciului de mediu este în continuare pe seama statului\n\nVitalie Rapcea, director de program în cadrul Expert-Grup, organizație neguvernamentală care a elaborat și un studiu pe subiectul exploatării zăcămintelor minerale în Republica Moldova, într-un comentariu la subiectul analizat, solicitat de „Est-Curier”, remarcă, că subiectul exploatării zăcămintelor necesită a fi readus pe agenda publică, pentru în acest domeniu lucrurile nu s-au ameliorat, iar corupția, evaziunea fiscală și exploatarea ilicită a substanțelor minerale utile înfloresc.\n\n“Întreg procesul de atribuire a perimetrului minier rămâne a fi unul netransparent. Cadrul de reglementare viciat face ca concursul public să fie organizat sub o anumită ofertă a unui anume agent economic, în baza cererii depuse de către acel agentul economic care solicită organizarea așa-numitului concursului public”, spune Rapcea.\n\nTotodată expertul susţine că contractele de folosire a sectoarelor de subsol pentru extracţie sunt foarte politizate, pentru că pot fi semnate și reziliate de către Minister. Potrivit lui nu există niciun fel de transparență asupra gradului de respectare de către agenții economici a prevederilor contractului pentru folosirea sectorului de subsol.\n\n“Riscul prejudiciului de mediu este în continuare pe seama statului. Agenții economici nu garantează cu nimic refacerea prejudiciului adus mediului în urma exploatării subsolului și repunerea terenului în circuitul agricol. Dacă nu vrea să refacă prejudiciul adus mediului, agentul economic pur și simplu inițiază procedura de faliment. Deci agentul economic exploatează subsolul, face un crater imens, iar când exploatarea se apropie de sfârșit și terenul trebuie de recultivat agentul economic poate pur și simplu să între în procedură de insolvabilitate”, mai afirmă Vitalie Rapcea.\n\nFact-checking pentru acest material a fost realizat de Departamentul de Fact-checking al RISE Moldova.",
    "metadata": {
      "original_file": "Est-Curier_0264.html"
    }
  },
  {
    "title": "Visul Mariei",
    "content": "”Implică-te cât poți!” Acesta pare a fi crezul dnei Maria Dima din Molovata Nouă. Despre Maria Dima și asociația”Operaie Life” cunosc majoritatea locuitorilor raionului Dubăsari. Recent doamna a venit cu o nouă propunere de ajutorare pentru s. Doroțcaia. Am întrebat-o de ce a decis să se implice în viața comunitară din Moldova fiind stabilită de ani buni peste hotare.\n\n\n\n – Sunt plecată din țară aproape de 20 de ani. Am plecat pentru a-mi ajuta copiii să meargă să facă studii. Feciorul, \n\n după ce a terminat cu succes Academia de Studii Economice din București, a încercat cu familia nou formată să se \n\n aranjeze în țară, dar … deja de 9 ani sunt stabiliţi în Canada. Fiica, după terminarea liceului, a venit în regiunea Trentino Alto Adige, unde a absolvit facultatea și masteratul la Universitatea din Trento, facultatea sociologie (statistica și cercetare socială). La moment e încadrată în domeniu și e mulțumită. Eu am muncit toți acești ani în sectorul domestic și asistența bătrânilor. Vreo 5 ani în urmă, cu alte prietene, ne-am înscris în Asociația Obștească “Operaie Life” cu sediul în Verona. Ei colaborau pâna la acel moment cu Albania, țară pe care și noi am vizitat-o. Era deschiderea unei case socială construită din fondurile asociației. Ei au făcut investiții în Albania foarte mari și au realizat multe proiecte, timp de 20 de ani. La o pauză de cafea, ne-au întrebat cu ce proiecte și ajutoare pot să ne ajute și pe noi în Moldova. Atunci fiecare și-a spus părerea. O prietenă i-a dus la Leova, unde au reparat și dotat sălile unei școli cu tot utilajul necesar. În Anenii Noi au reparat acoperișul unei grădinițe mari. Foarte multe \n\n utilaje medicale, paturi și tot ce e necesar pentru bucătării, ospătarii au fost trimise la Centrul Mamei și Copilului din capitală, la spitalul de copii ” E.Coțaga”. Visul și dorința mea a fost mereu sa fac ceva pentru satul natal Molovata Nouă. Am trimis toți acești ani tone de ajutoare, dar când am văzut că am așa o ocazie, mi-am dorit cel puțin sa fac condiții sanitare în școala din sat, mai mult n-am îndrăznit să cer. Ideea mea a fost susținută de ex-primarul Valeriu Sandu, autoritățile raionale. Am venit în vizită cu reprezentanții asociației în frunte cu doamna Laura Bellamoli, președintele asociației. Când am ajuns în sat, la şcoală, au rămas surprinși în ce condiții era instituția dată. În aceeași zi am mers la Ambasada Italiei, am avut o întrevedere cu Doamna Ambasadoare, care \n\n a susținut proiectul și au decis ca gimnaziul din sat sa fie renovat. Am plâns de bucurie că vor veni cu așa investiții, le mulțumesc din suflet tuturor care au fost implicați, inclusiv consiliul raional care a venit cu cota sa de participare, primăria locală, toți sătenii. Uniți toți împreună am reușit să începem și să finalizăm lucrările de renovare a gimnaziului ”Anatol Codru”. Am avut o sărbătoare minunată la inaugurarea gimnaziului, cu participarea Ambasadoarei R. Italia în RM, colegilor și prietenilor din Italia. Am rămas intristată, însă, de faptul că din conducerea de vârf a Ministerului Educației RM, cu toate că au fost invitați în scris și verbal, la deschidere nu a găsit timp, chiar de era duminică, sa participe cineva, sau să scrie o scrisoare de mulțumire acestor oameni. Dar și așa, a contat rezultatul muncii noastre.\n\n– Cum ați ajuns şi la Doroțcaia? \n\n – Din cauza pandemiei și schimbărilor din raion, cu proiectul de la Doroțcaia ne-am cam împotmolit și greu se mișcă carul din loc. Sper ca după ultimile întâlniri să reușim să ducem la bun sfârșit și acest proiect. Desigur ca avem și parteneri de la Concordia, casa le aparține lor. Proiectul dat prevede construcția unei anexe ce va contribui la îmbunătățirea condițiilor de trai pentru copiii-beneficiari. Amintim, că „Casa Prieteniei” a fost inaugurată în luna noiembrie a anului 2017. Casa comunitară are drept scop pregătirea și dezvoltarea abilităților și deprinderilor copiilor aflați în situații de risc pentru o viață independentă. Am trimis ajutoare și mai avem de trimis la internatul psihoneurologic de la Cocieri, condus acum de dna Veronica Verlan. În sat au ajuns ajutoare: paturi cu 2 nivele cu saltele pentru familiile cu 3 și mai mulți copii. Am vizitat Școala de Arte din Cosnița și mi-am notat de ce ar avea nevoie. Sper să colaborăm mulți ani înainte cu membrii acestei asociații care au o inimă mare și dorința de a ajuta oamenii, copiii din țară noastră. Avem nevoie de susținerea conducerii din țară și a autorităților locale, – spune Maria Dima.\n\nConsătenii apreciază grija Mariei Dima pentru satul de unde a pornit în lume. Primarul s. Molovata Nouă, Oleg \n\n Gazea, recunoaște că: ”Am rezolvat o problemă foarte mare pentru comunitate – amenajarea blocurilor sanitare în interiorul gimnaziului și repararea acestuia. Majoritatea sătenilor apreciază implicarea dnei Maria Dima, a cetățenilor italieni în soluționarea problemelor locale. Din păcate, din mulțimea de săteni plecați și stabiliți cu traiul peste hotare, deocamdată Maria Dima este unica care se implică cu atâta sârguință să amelioreze viața consătenilor săi”.",
    "metadata": {
      "original_file": "Est-Curier_0337.html"
    }
  },
  {
    "title": "Bonuri de casă se dau mai des persoanelor necunoscute și la sume mici, au stabilit inspectorii fiscali",
    "content": "Mai puțin de jumătate din comercianți eliberează bonuri de casă, a stabilit un control al Serviciului Fiscal de Stat.\n\nPotrivit lui Adrian Platon, șef Serviciu comunicare al Serviciul Fiscal de Stat, în perioada 01-21 august 2023 de către angajații SFS au fost efectuate 38 de ieșiri în teritoriu, inclusiv în sectoarele mun. Chișinău, fiind efectuate 485 cumpărături sub anonimat.\n\nCa rezultat s-a constatat că doar 200 de agenți economici sau 41,2%, au eliberat bonuri fiscale. Cele mai multe cazuri de neeliberare a bonului fiscal au fost identificate în mun. Chișinău și raioanele: Ștefan-Vodă, Telenești, Vulcănești, Cahul, Șoldănești, Rezina, Călărași, Fălești, Florești, Soroca, Comrat, Criuleni, Râșcani, Strășeni, Orhei, Hâncești și Nisporeni.\n\nÎn cadrul campaniei s-a stabilit nerespectarea prevederilor Hotărârii Guvernului nr. 141 din 27 februarie 2019 cu privire la aplicarea echipamentelor de casă și de control (ECC) la efectuarea decontărilor, precum și alte cazuri de nerespectare a legislației, și anume:\n• desfășurarea activității de comerț, fără a înregistra o formă juridică de organizare;\n• indicarea altor adrese în bonurile fiscale, decât cele unde se desfășoară activitatea;\n• eliberarea bonurilor fiscale selectiv, doar la persoane necunoscute și la cumpărături de sume mici.\n\nServiciul Fiscal de Stat va continua să monitorizeze contribuabilii, informează instituția, și va aplica măsuri, după caz. Autoritatea fiscală recomandă tuturor contribuabililor să se conformeze regulilor și anunță că va continua controalele, în special în domeniile precum HoReCa, reparații auto și altele, pentru a asigura încasările la Bugetul Public Național, necesare statului pentru prestarea serviciilor pentru cetățeni.\n\nÎn contextul în care raionul Criuleni a fost calificat drept lider la capitolul conformare a comercianților și acceptarea de către aceștia a regimului simplificat de evidență –activitatea individuală, SFS a informat, la solicitarea „Est-Curier”, că la situația din 22.08.2023, din 26 foști titulari ai patentei de întreprinzător din raionul Criuleni , eliberate pentru genurile de activitate de la poziția 1.1 -”Comerțul cu amănuntul la tarabe, tejghele, tonete, în chioșcuri (gherete), pavilioane și din autovehicule”, 22 de contribuabili au migrat la regimul fiscal simplificat: activitate independentă.\n\nÎn raionul Dubăsari , din 2 foști titulari ai patentei de întreprinzător, 1 contribuabil a migrat la regimul fiscal simplificat: activitate independentă, iar celălalt până în prezent nu s-a înregistrat sub nici o formă organizatorică juridică.",
    "metadata": {
      "original_file": "Est-Curier_0272.html"
    }
  },
  {
    "title": "„Era de parcă învățam să merg din nou”. Recuperarea victimelor distribuirii imaginilor intime fără consimțământ",
    "content": "V ioleta era studentă în Franța când a decis să își facă un cont pe o platformă online de tip abonament unde creatorii de conținut pot publica materiale exclusiv pentru fanii lor, inclusiv conținut intim. A făcut-o asumat și era conștientă că va fi o activitate temporară, atât cât să îi acopere o parte din cheltuielile de chirie pe perioada examenelor.\n\nDupă două luni și-a șters contul, însă anul acesta, la distanța de trei ani, i s-a întâmplat o situație care a tulburat-o din rădăcini. În luna iulie, a observat pe ecranul telefonului o notificare care o anunța că un cont cu numele ei a început să o urmărească pe Instagram. Avea poza ei de profil. Era un cont privat, așa că a trimis cererea de urmărire imediat. Credea că e o glumă proastă și cineva dintre prietene o tachinează sau îi face o farsă. Peste trei ore persoana din spatele profilului fals i-a acceptat cererea, iar ce-a descoperit a lăsat-o fără cuvinte.\n\n„Am început să tremur. Erau poze vechi cu mine, de acum patru ani, în ipostaze intime. Nu înțelegeam cum au ajuns acolo, contul meu pe acea platformă fusese șters demult, am fost activă acolo doar câteva luni. Cel mai tare însă mă speria gândul că acel cont avea în lista persoanelor pe care le urmărește oameni din familia mea, colegi de muncă și de liceu. Era clar că în spatele acelui cont se afla cineva care mă cunoaște bine”, povestește Violeta.\n\nDin disperare, Violeta i-a trimis câteva mesaje în care implora persoana din spatele contului să șteargă conținutul postat, inclusiv propunându-i bani. „Se simțea că intenția e să mă facă să-mi pierd mințile. Vedea mesajele mele, dar nu răspundea cu zilele, timp în care tot mai mulți oameni din anturajul meu vedeau acele poze. Prietenele mele au început să raporteze contul, îndemnau și pe alții să o facă, dar contul nu dispărea”, spune ea.\n\nÎn cele din urmă, după o săptămână, a primit un mesaj care suna aproximativ așa – „vei plăti pentru toate greșelile din viața ta”, iar ulterior contul a fost șters. Violeta spune că a simțit greutatea acelei săptămâni de parcă ar fi ținut un an. A avut susținerea prietenelor ei, însă replicile venite din partea membrilor familiei sale au rănit-o mult. A slăbit trei kilograme într-o săptămână, a avut stări continue de vomă, greață.\n\n„Simțeam vinovăție pentru decizia de atunci, de a apela la această metodă, dar și mai mult mă învinovățeam că am în anturajul meu oameni care sunt gata să se răfuiască în așa mod, de parcă ar fi judecători sau Dumnezeu”, spune ea.\n\nRecuperarea a fost una grea, a refuzat să fie activă pe Instagram, a evitat participarea la evenimentele familiei, ieșiri în oraș. Peste două luni, a început ședințele la terapeut. „Era de parcă învățam să merg din nou. Treptat am început să împart cu oamenii care mă urmăreau lucrurile frumoase pe care le întâlneam pe stradă, în drum spre muncă, pentru că sunt pasionată de fotografie, apoi mi-am făcut curaj să postez și câte o poză cu mine, ocazional. Asta era cel mai greu, de fiecare dată când publicam o poză cu mine, mă întrebam: oare oamenii care văd pozele cu mine, își aduc aminte de acele poze în ipostaze intime? Deși nu eram complet goală în acele poze și nici nu aveam motive adevărate să îmi fie rușine de ele, argumentele logice erau mai puțin puternice decât emoțiile și valul de rușine”, adaugă ea.\n\nÎn unele zile speră să afle cine a stat în spatele acelui cont, în altele reușește să uite complet de acest eveniment. Totuși, spune ea, rare sunt zilele când nu își amintește, când nu e afectată de remușcări, vinovăție și rușine.\n\nAm vorbit cu psihoterapeuta Marcelina Uncu despre cele mai frecvente reacții emoționale și psihologice ale victimelor distribuirii imaginilor intime fără consimțământ. În primul rând, apare frica și anxietatea, spune ea. Victimelor le este frică pentru siguranța lor personală. Acestea se confruntă cu teama de judecată socială și preocuparea constantă că imaginile vor fi văzute de persoane cunoscute sau distribuite mai departe, îndeosebi în cazul în care distribuirea fără consimțământ este însoțită de hărțuire sau amenințări. De aici, încep să apară tulburările de somn, coșmarurile, insomniile, somn neliniștit, iar acesta aduce cu sine treziri frecvente și bruște.\n\nLa fel, scade stima de sine a victimelor, acestea încep să se retragă din cercurile sociale, reducând interacțiunile cu ceilalți (rude, prieteni, colegi etc.). Apoi, din motiv că victimele simt multă vină și rușine, ele pot ajunge la episoade depresive severe și chiar să aibă gânduri și idei suicidare.\n\nMulte victime pot dezvolta simptome de tulburare de stres post- traumatic (PTSD), cum ar fi flashback-uri constante ale evenimentului, hipervigilență și dificultăți de concentrare.\n\nCe îi motivează pe agresori să recurgă la astfel de acțiuni?\n\nCel mai întâlnit motiv de ce unii oameni recurg la astfel de acțiuni, este supărarea, furia, frustrarea. Adică, agresorul are o necesitate de răzbunare din varii motive, de exemplu, o despărțire sau simte o nedreptate care vrea să fie pedepsită. De obicei, acești oameni sunt imaturi emoțional, și pentru că nu pot gestiona matur emoțiile lor de furie, frustrare, nemulțumire, ei recurg la comportamente de acest gen.\n\nLa fel, oamenii care au o nevoie foarte ridicată de validare socială, care vor să fie văzuți, apreciați, pot recurge la astfel de abuzuri, pentru a obține aprobare sau statut din partea unui grup social, considerând că acest comportament le oferă o poziție de superioritate.\n\nAgresorii care recurg la distribuirea imaginilor intime pot fi adesea persoane cu trăsături narcisiste sau cu tulburări de personalitate antisocială. În primul caz, acești oameni se consideră cei mai importanți și corecți și nu simt empatie față de victime. În al doilea caz, sunt persoanele impulsive care nu au nicio remușcare și pot manipula abuziv pe ceilalți.\n\nTot ce au în comun aceste persoane este lipsa de empatie, ei nu pot să înțeleagă și nu le pasă de suferința emoțională pe care o provoacă victimelor.\n\nProcesul de recuperare psihologică pentru cineva care a fost expus în mod abuziv online\n\nProcesul de recuperare psihologică este necesar să fie primit din mai multe direcții, și anume:\n• Consiliere juridică – persoana are nevoie de cineva să o ajute să înțeleagă drepturile sale, să denunțe agresorul (dacă îl/o cunoaște), și plus să gestioneze informația distribuită pe rețele pentru a fi eliminată.\n• Participarea în cadrul unui grup de sprijin în care victimele pot să se împartă cu experiențele trăite, sentimentele, fricile, stările și să se simtă ascultate, auzite și acceptate.\n\nAcest articol a fost realizat în cadrul proiectului UNICEF „Răspuns la violența împotriva fetelor și femeilor în mediul online și în contexte similare”, implementat de Asociația Presei Independente, cu suportul financiar al Ministerului pentru Cooperare Economică și Dezvoltare al Republicii Federale Germania, prin intermediul Băncii Germane de Dezvoltare (KfW). Opiniile exprimate în acest articol aparțin autorilor și nu reflectă neapărat punctul de vedere al donatorilor.",
    "metadata": {
      "original_file": "Est-Curier_0419.html"
    }
  },
  {
    "title": "La Drăsliceni se va organiza un târg de Crăciun. Vezi ce i-a motivat pe organizatori",
    "content": "Un grup de entuziaști din com. Drăsliceni au anunțat că organizează un Târg local de Crăciun, cu scopul de a se cunoaște mai bine consătenii înde ei și a se bucura reciproc de roadele muncii semenilor, de atmosfera de sărbătoare.\n\nAșa cum ne-a informat Ecaterina Ursu, una dintre organizatoare, evenimentul este preconizat pentru data de 24 decembrie, duminică, cu începere de la ora 11.00, și va dura până la ora 17.00.\n\nEvenimentul va avea loc la Casa de Cultură din s. Ratuș, sat din com. Drăsliceni, care-și va pune la dispoziție holul.\n\n„Nu este un târg caritabil, nu se vor colecta bani pentru nimic, este un eveniment de socializare. Doar încurajăm locuitorii com. Drăsiceni să iasă la târg cu ceea ce produc sau meșteresc acasă, fie acestea produse apicole, sau articole de hand-made, decorațiuni, produse de patiserie sau altceva, de dorit să fie cu tematica sărbătorilor de iarnă. Acceptăm și participanți din alte localități, care vor respecta condiția de bază: să aducă la târg ceea ce produc ei. Nu vom accepta obiecte sau produse confecționate industrial pe care le-au procurat angro și vor să le vândă cu bucata” – a adăugat Ecaterina Ursu.\n\nPeroanele care doresc să participe la Târgul de Crăciun de la Ratuș, com. Drăsliceni, vor avea la dispoziție o masă ca să-și expună produsele, un scaun pe care să stea, iar pentru înregistrare pot apela la Ecaterina Ursu, nr. de tel. 069976634. Înregistrarea se poate face și prin îndeplinirea unui formular disponibil la acest link.\n\nOrganizatorii nu percep nici o taxă de participare!\n\nApropo, de la târg nu vor lipsi nici artiștii locali. Începând cu ora 13.00, atmosfera va fi animată de către colectivele folclorice care își desfășoară activitatea în com. Drăsliceni.",
    "metadata": {
      "original_file": "Est-Curier_0049.html"
    }
  },
  {
    "title": "„Dacă vedeţi gunoaie şi credeţi că primarul trebuie să le strângă, felicitări!!”",
    "content": "La iniţiativa unui grup de tineri din com. Drăsliceni, la 6 decembrie, ex-ambasadorul RM în Estonia (septembrie 2010 – iulie 2015), Victor Guzun, a participat la discuţia cu tema „Ce pot învăţa satele din Moldova de la satele din Estonia”. Ion Dabija, unul dintre organizatori, a explicat că iniţiativa le aparţine tinerilor din com. Drăsliceni, care doresc să facă ceva util pentru localitatea lor, şi care, pentru început, au reuşit să se constituie într-un grup pe internet, mai precis – pe Facebook, şi să ducă la bun sfârşit primul lor proiect – colectarea de surse băneşti pentru construcţia unui teren de joacă pentru copiii din s. Ratuş, sat şi comuna Drăsliceni. Ion Dabija mai spunea, că locuitorii comunei îşi doresc să creeze un brand local, exprimat, spre exemplu, într-un festival după modelul multor festivaluri locale din ţară, cu care să-şi promoveze localitatea.\n\nVictor Guzun a înfiinţat în Estonia o companie de consultanţă, cu denumirea Guzun Consulting, care se preocupă, în special, de analiza politicilor adresate ţărilor est-europene prin prisma modelelor Ţărilor Baltice şi Scandinave. Compania stabileşte interconexiuni între persoanele din ţările menţionate, lideri şi organizaţii neguvernamentale, orientate spre dezvoltare şi un rezultat final concret, proiecte comune, etc.\n\n25 de ani în urmă în Estonia era ca la noi\n\n„Bună seara, eu sunt din acest sat. Acolo, în sala ceea, am fost de nenumărate ori la discotecă, iar acum, din nefericire, eu locuiesc în Estonia. De ce spun din nefericire? Pentru că sunt împărţit între două state” – şi-a început discursul Victor Guzun, care a venit la primărie direct de la aeroport.\n\nDupă ce a salutat foştii colegi de clasă şi de joacă, prezenţi în sală, Victor Guzun a făcut o prezentare a vieţii rurale din Estonia, luând drept exemplu un sat comparabil cu satul Drăsliceni ca şi număr de populaţie, la 160 km distanţă de capitală.\n\nEstonia este împărţită în 15 regiuni care se sitiuează inclusiv pe 1703 insule mari, dintre care vreo 40 sunt populate, iar fostul ambasador le-a vizitat aproape pe toate, ca să înţeleagă cum e viaţa reală în Estonia şi de ce estonienii pot face anumite lucruri, şi nu le pot face moldovenii: „Răspunsul este exact în înţelegerea ideii despre „cineva trebuie să vă facă”. Atât timp cât nu veţi lua situaţia în mâinile Dvs, nimeni niciodată nu o să vă rezolve toate problemele”.\n\nAtât în Estonia, cât şi în Moldova, oamenii îşi doresc un nivel de viaţă mai bun. Organizarea administrativă a Estoniei presupune că o primărie se află acolo, unde oamenii vin cel mai des – în clădirea unde este un centru pentru copii, unul pentru persoane în etate şi o bibliotecă. Aşa este o primărie tipică în Estonia: nu vin oamenii la primar şi la consilieri, dar ei vin la oameni.\n\nComuna pe care o prezenta are şi şcoală, care poartă numele celei mai relevante personalităţi din sat, un fel de brand local. După care estonienii îşi caută un mesaj al localităţii, care la fel face parte din brand, de exemplu, „Tartu – oraşul vremurilor bune”.\n\nÎn continuare Victor Guzun le-a demonstrat că asistenţii sociali din comunele estoniene se deplasează la beneficiarii lor, care nu locuiesc de obicei compact, dar în cătune, cu eletromobile. „Şi Republica Moldova a avut bani pentru asemenea eletromobile, în baza protocolului de la Kyoto, bani de la Guvernul Japoniei destinați municipalităţilor rurale din Estonia pentru scăderea emisiilor de CO2. Diferenţa e că în Estonia aceşti bani s-au transformat în ceva real, nu şi în Moldova” . Multe dintre clădirile din Estonia, care par moderne, sunt, de fapt, clădiri vechi renovate frumos. În toate localităţile din Estonia există centre de timp liber pentru copii. Sunt, de fapt, nişte locuri unde copiii se simt în siguranţă după orele de şcoală şi până când le revin părinţii de la muncă. În satul prezentat pe ecran, Victor spunea că un asemenea centru s-a organizat întro casă unde nu locuia nimeni, în care s-au făcut chestii simple: hokei de masă, cărţi, proiector pentru vizionarea filmului şi o persoană care să ghideze copiii. În Estonia în asemenea centre copiii obişnuiesc să-şi serbeze zilele de naştere.\n\nMajoritatea finanţărilor pentru proiectele locale au venit de la Uniunea Europeană, spunea Victor Guzun. Diferneţa dintre estonieni şi moldoveni, la această etapă, a fost că estonienii erau pregătiţi şi organizaţi sută la sută să acceseze finanţări europene, ceea ce nu se poate spune despre moldoveni.\n\nDupă 27 de ani de independenţă, salariul mediu pe economie în Estonia este de 1270 de euro. În Estonia oamenii din sate la fel migrează în oraşe, or, oraşele au tot felul de politici atrăgătoare. De exmplu, tot transportul public din Tallinn este gratuit şi supermodern. Pentru ca satele din Moldova să se modernizeze, e nevoie ca mai multe taxe să rămână în localitate, nu să se ducă la Chişinău, după care politicienii de rang înalt să distribuie sursele după bunul lor plac. Acest fapt poate fi schimbat prin reforma administrativ teritorială, dar despre ea în Moldova nu se dsicută aproape deloc.\n\nMigraţia este o problemă și pentru Estonia – oamenii pleacă din sate şi mulţi pleacă din ţară, în Finlanda, spre exemplu, unde salariile sunt duble faţă de Estonia. Finlandezii pleacă să lucreze în Suedia. Suedezii pleacă să lucreze în Norvegia, iar medicii buni pleacă din Norvegia în SUA, şi asta este absolut normal: oamenii au dreptul, spunea Victor Guzun.\n\nCe pot face sătenii din Moldova pentru dezvoltarea localităţilor?\n\nDin spusele lui Guzun, în Moldova există o mulţime de proiecte care se implementează şi care nu ştiu ce să facă cu banii, nu ştiu cui să –i dea. Problemele sunt două: cu cine să facă proiectul corespunzător, şi doi: riscul ca proiectul nu va ajunge la bun sfârşit aşa cum a fost planificat.\n\nIdei pentru dezvoltarea comunei Drăsliceni, de la Victor Guzun:\n• “Amenajarea unui veceu public în centrul satului, de exemplu. Da, asta costă, uneori va fi murdar acolo, dar este o necesitate.”\n• “Amenajarea unui loc public, o scenă în aer liber, unde oamenii se pot întâlni şi cânta, dansa o horă. De ce horă? Pentru că oamenii când se adună, comunică şi ei au prilej să pună la cale şi alte acţiuni bune în comun. În Estonia în fiecare sat este un aşa loc. Cele mai mari festivaluri corale din lume se organizează în Estonia: un dirijor poate dirija un cor cu până la 42 de mii de oameni, format din 800 de coruri. Şi ei cântă 3 zile la rând, acompaniaţi de vreo 70 de orcheste. Imaginaţi-vă ce simţ al unităţii au ei!”\n• “Estonienii, când au înţeles că ei sunt ocupaţi de regimul sovietic, ai au spus că perioada de ocupaţie întro zi se va termina, şi ei se întrebau ce va rămâne din ei la acel moment. De aceea au făcut tot posibilul ca să aibă grijă de istorie, de limbă şi, cel mai important, şi-au dorit ca libertatea să-i prindă organizaţi şi pregătiţi. Sloganul unităţii estoniene este „Niciodată singuri!””\n• “În fiecare sat estonian, primul semn al comunităţii este scrânciobul. Este o tradiţie, prin care bărbaţii găsesc un loc şi construiesc din bârne un scrânciob. Pare banal şi simplu, dar exerciţiul dezvoltă atât de mult simţul comunităţii, pentru că nu există oameni care nu vor să se dea în scrânciob! E primul lucru pe care îl puteţi face în comuna Drăsliceni!”\n• “Dacă aveţi potenţial să vă uniţi şi să faceţi ceva, faceţi un grup de acţiune locală (GAL). Este o oportunitate de a accesa fonduri din Politica Agrară Comună a Uniunii Europene, care alocă fonduri nu doar pentru tehnică agricolă, de exemplu, dar în general pentru Viaţă Rurarlă. Peste 60% din banii Uniunii Europene merg spre susţinerea vieţii rurale, care include şi agricultura. (5% din aceşti bani se distribuie Grupurilor de acţiune locală. Un GAL înseamnă iniţiative dezvoltate de către primărie în colaborare cu sectorul de afaceri şi sectorul asociativ (asociaţii obşteşti). Dacă GAL vine cu o idee comună, ce vor să dezvolte, UE este gata să susţină asemenea proiecte. Le veţi accesa dacă veţi fi uniţi şi organizaţi. Faceţi organizaţii neguvernamentale, uniţi mai multe primării, faceţi GAL-uri şi veţi avea posibilitatea să aplicaţi la proiecte finanţate de toate ţările europene!. Noi avem aşa exemple: în r. Ungheni şi în r. Ştefan Vodă. Valoarea granturilor câştigate este 200 mii de euro, pentru finanţarea microproietelor în aceste localităţi. În Criuleni nu este un GAL.”\n• “Lansaţi idei pentru bugetare participativă. Vorbiţi cu consilierii locali şi primarul şi cereţi un procent din banii satului pentru iniţiativele şi ideile cetăţenilor.”\n• “Stabiliţi contacte cu Estonia, cu oricare localitate. Nici nu ştiţi unde vă poate ajuta! Estonia, la toate nivelele, are stabilită o listă de ţări pe care le consideră priorităţi în ale ajuta. Moldova este prioritate în lista aceea. Estonienii vor să facă, dar au nevoie de o persoană de contact, cu care să colaboreze. Dar nu lăsaţi tot pe primar, fiecare se poate implica!”\n• “Eu strâng gunoiul de pe aleea pe care merge copilul meu. Mai bine strâng eu, decât să meargă copilul meu printre gunoi. Copilul meu de 3 ani a emis o concluzie: oamenii răi fac murdărie, oamenii buni fac curăţenie. Asta e foarte important! În fiecare an noi cu veicnii curăţim râul din preajma satului nostru, pentru că ne place să trăim curat.”\n• “Faceţi ceva deosebit şi veţi avea parte de atenţie!”\n\nDe ce sunt plecat din Moldova?\n\nVictor Guzun: „Am motivele mele. E simplu: poate că eu am avut nişte şanse în viaţa asta, poate că mi-a mers, dar eu nu sunt sigur că feciorului meu o să-i meargă la fel. De aceea vreau să fiu sigur, că el va avea şanse un pic mai bune. Şi dacă credeţi că eu nu sunt patriot, eu nu ştiu ceva mai patriotic, decât să oferi o perspectivă mai bună copiilor tăi. Şi lumea aşa va face: va pleca şi va pleca.. E o temă sensibilă”!\n\n„Presa din Estonia scrie despre Republica Moldova, că noi suntem un stat european, dar noi încă n-am decis până la urmă ce-i cu noi. Dar ei în general scriu puţin. Cred că este un fel de decepţie. Acum estonienii aşteaptă să vadă ce se va întâmpla la alegeri. Ei urmăresc, ei ştiu foarte bine ce se întâmplă, urmăresc apropiat. Dar pe de altă parte, au şi ei probbelmele lor. De exemplu, au discutat o lege nouă despre imigranţi, care mai n-a dărâmat coaliţia de guvernare”.",
    "metadata": {
      "original_file": "Est-Curier_0360.html"
    }
  },
  {
    "title": "Moldovenii pot exporta roșii în Israel. Vezi condițiile",
    "content": "Agenția Națională pentru Siguranța Alimentelor informează toți producătorii de roșii, despre acceptul țării Israel de a importa roșii, în stare proaspătă, din Republica Moldova.\n\nO notificare în acest sens a fost emisă la 21 august 2024 de către Serviciului de Protecție a Plantelor din Israel .\n\nAstfel, pentru a exporta roșii proaspete în Israel, operatorii din Republica Moldova trebuie să îndeplinească următoarele cerințe în ceea ce privește calitatea produselor :\n• \n• sunt originare dintr-o țară recunoscută ca indemnă de Bactrocera dorsalis;\n• provin dintr-un loc de producție cu protecție fizică împotriva Leptinotarsa decemlineata, și au fost inspectate oficial înainte de expediere fiind libere de acest dăunător ( inspecția înainte de export este conform ISPM-31, dimensiunea eșantionului adecvată pentru a detecta un nivel de infestare de 0,5% la un nivel de încredere de 95%);\n• transportul este liber de frunze și reziduuri vegetale și fără tulpini și calice;\n• loturile trebuie să fie însoțite de un Certificat fitosanitar, care declară respectarea cerințelor de import specificate mai sus;\n• importatorul israelian trebuie să obțină un permis de import valabil pentru acest import.\n• Roșiile din Republica Moldova au acces și pe tejghelele magazinelor din Uniunea Europeană de rând cu prunele, strugurii, merele, cireșele și usturoiul pentru care la 18 iulie 2022, Consiliul Uniunii Europene a aprobat, un regulament ce prevede majorarea cantităților care pot fi exportate fără taxe în Uniunea Europeană.",
    "metadata": {
      "original_file": "Est-Curier_0225.html"
    }
  },
  {
    "title": "A început înscrierea pentru compensații. Vezi cum vor fi calculate și achitate",
    "content": "De data aceasta ajutorul va fi oferit în bani, direct în conturile bancare sau prin oficiile poștale și va acoperi perioada noiembrie – martie. Compensația se va calcula individual prin sistemul „Vulnerabilitatea Energetică”, având în vedere venitul familiei, numărul de membri și sursa principală de încălzire (gaz, energie electrică, termică sau combustibil solid). La atribuirea compensațiilor pentru sezonul rece 2024-2025 nu se mai utilizează categoriile de vulnerabilitate. Decizia de acordare a compensației și valoarea compensației se calculează individual pentru fiecare consumator de către sistemul informațional „Vulnerabilitatea Energetică”. Valoarea compensației variază pentru fiecare gospodărie în funcție de venituri, numărul de persoane care locuiesc împreună, statutul acestora (persoană cu dizabilitate severă, copil, pensionar, student cu frecvența la zi, șomer), tipul sursei principale de încălzire a locuinței, etc. – Cont bancar personal: dacă s-a indicat un IBAN valid în cerere. având la îndemână informațiile despre membrii gospodăriei și facturile de energie, veniturile solicitantului/solicitantei pentru lunile mai – octombrie (putem indica veniturile lunare obținute cu aproximare rezonabilă, în baza informațiilor de care dispunem). Pentru a completa cererea, accesămavând la îndemână informațiile despre membrii gospodăriei și facturile de energie, veniturile solicitantului/solicitantei pentru lunile mai – octombrie (putem indica veniturile lunare obținute cu aproximare rezonabilă, în baza informațiilor de care dispunem).\n\nCei fără acces la internet pot apela la ajutorul asistentelor/asistenților sociale/sociali, sau în centrele unificate de prestare a serviciilor (CUPS).\n\nDe compensații nu vor beneficia în acest an persoanele care :\n\n– Venitul din dividende al membrilor gospodăriei a fost mai mare de 300.000 lei în 2023. – Au locuit în Moldova mai puțin de 8 luni în ultimele 12. – Au consumat, în medie, mai mult de 350 m³ de gaze naturale lunar în sezonul precedent.\n\nPentru a beneficia de compensații la energie, consumatorii casnici completează cererea online sau la asistentul social până pe 28 noiembrie 2024, indiferent dacă s-au înregistrat sau nu în sistem anul trecut.",
    "metadata": {
      "original_file": "Est-Curier_0462.html"
    }
  },
  {
    "title": "Canalizare învechită: într-un loc e reparată, în altul se sparge",
    "content": "Conducerea Întreprinderii Municipale „Comunservice” din or. Criuleni anunţa, o lună în urmă, că a remediat problema canalizării care se scurgea în r. Nistru din cauza unei fisuri a colectorului, ce transportă apele uzate spre staţia de epurare a or. Dubăsari.\n\nSâmbătă, 5 iunie, directoarea întreprinderii, Olga Ohinţeva, într-un mesaj postat pe reţeaua de socializare Facebook, însoţit de mai multe fotografii şi video, a arătat că, antrenând un excavator, muncitorii au reuşit să sape şi să ajungă la locul unde era fisura. Lucrarea a fost problematică, afirma atunci şefa întreprinderii municipale, solicitată de „Est-Curier”, din cauza că fisura care curgea de mulţi ani a provocat formarea unei mlaștini, care a împiedicat mult accesul. Şi ploile din această primăvară au adăugat partea lor de umiditate.\n\n„Noi am angajat o firmă din Chişinău care a implicat un excavator special şi am descoperit locul avariei, ca să putem estima volumul de muncă şi care ar fi următoarea etapă, materialele necesare, şi să continuăm reparaţia. Pentru serviciile firmei cu excavatorul întreprinderea a achitat 13 mii de lei. O parte din lucrări au fost efectuate de către angajaţii întreprinderii” – a informat Olga Ohinţeva.\n\nLa 30 iunie aflăm, că problema veche încă nu a fost rezolvată definitiv, pentru că s-a spart colectorul în altă parte. De data asta muncitorii au intervenit mai repede şi nu s-a ajuns la deversări în Nistru a apelor reziduale, afirmă responsabila de la întreprindere.\n\nVă amintim, că problema canalizării sparte a fost pusă în discuţie în cadrul unei dezbateri publice organizate de „Est Curier”. Prezenţi au fost preşedintele raionului Pavel Spînu, şeful direcţiei construcţii Ivan Lungu, Olga Ohinţeva şi Anatolie Grajdian, inspector în cadrul IPM Criuleni. Domnii Spînu şi Lungu s-au referit şi la aspectul existenţei unei staţii de epurare pe care r. Criuleni a achiziționat-o de mulţi ani şi nu o foloseşte nici până acum, pentru că proiectul de construcţie a colectorului şi staţiei de epurare la Oniţcani aşa şi nu a fost dus la bun sfârşit. La dezbatere Pavel Spînu a spus că administraţia raională este dispusă să transmită or. Criuleni gratuit această staţie care ar putea însemna finalitate a sistemul de canalizare din oraş. Decizia, însă, aparţine Primăriei Criuleni şi Consiliului Orăşenesc, afirma Pavel Spînu, care ar trebui, dacă îşi doreşte, să găsească un loc public pentru amplasarea staţiei. Primăria Criuleni nu a venit cu o reacţie la cele discutate în dezbatere, primarul nu a participat, deşi a fost invitat.",
    "metadata": {
      "original_file": "Est-Curier_0198.html"
    }
  },
  {
    "title": "(Video) Ziua Unirii cu patria mamă, la Corjova și Criuleni",
    "content": "Cea de a 106-a aniversare de la votarea Declarației de Unire a Basarabiei cu Regatul României, de către Sfatul Țării de la Chișinău, la 27 martie 1918, a fost astăzi omagiată în mai multe localități din raionul Criuleni.\n\nÎn acea zi de 27 martie 1918, Preşedintele Sfatului Ţării, Ion Inculeţ, a anunţat rezultatul votului (86 de voturi pentru, trei împotrivă, 36 de abţineri şi 13 absenţi) și a semnat, împreună cu secretarul Ion Buzdugan, Declaraţia de Unire în care se specifica: ‘„Republica Democratică Moldovenească (Basarabia) în hotarele ei dintre Prut, Nistru, Dunăre, Marea Neagră şi vechile graniţe cu Austria, ruptă de Rusia acum o sută şi mai bine de ani din trupul vechii Moldove, în puterea dreptului istoric şi a dreptului de neam, pe baza principiului că noroadele singure să-şi hotărască soarta lor, de azi înainte şi pentru totdeauna se uneşte cu mama sa România”.\n\nAstăzi, 27 martie 2024, la Corjova, Criuleni li s-a adus omagiu consătenilor – deputaților din 1918, Ion Creangă și Afanasie Chiriac. Au fost depuse flori la monumentul acestora și a fost invocată importanța Unirii neamului de atunci și acum. Localitatea Corjova are actualmente semnate cele mai multe și fructuoase Acorduri de înfrățire cu comunități de peste Prut.\n\nLa L.T. ”Boris Dînga” din Criuleni elevii au improvizat și o Horă a Unirii.",
    "metadata": {
      "original_file": "Est-Curier_0032.html"
    }
  },
  {
    "title": "În or. Criuleni a început un nou proiect de mediu, cu suportul financiar al SlovakAid",
    "content": "Un grup de lucru pentru elaborarea strategiei orășenești de gestionare a deșeurilor în or. Criuleni a fost instituit la 29 septembrie, 2021, prin votul Consiliului Orășensc.\n\nConsilierii, înainte de vot, au fost informați despre prevederile proiectului ”Dezvoltarea unui sistem funcțional și sustenabil de gestiune a deșeurilor în Criuleni”, care este susținut financiar de Agenția de Dezvoltare și Cooperare Internațională a Slovaciei – SlovakAid, proiect în cadrul căruia acest document va fi elaborat și va cuprinde pașii de urmat pentru redresarea problemei în anii 2022-2026. \n\n Proiectul are o valoare de cca 200 mii de euro și va fi implementat pe parcursul unui an. Detalii despre acesta, discutăm cu Andrij Dichtaruk, managerul pentru Moldova în cadrul Departamentului de Dezvoltare a Cooperării și Ajutor Umanitar în Caritas Cehia, organizație care este partenerul SlovakAid în acest proiect, alături de \n\n Primăria Criuleni și Caritas Slovacia.\n\n– Stimate dle Dichtaruk, pentru ce sunt banii alocați în proiectul, demarat deja la Criuleni, în luna septembrie?\n\n– Jumătate din suma proiectului, 50%, va fi folosită pentru procurarea infrastructurii, 25-30% – elaborarea studiului de fezabilitate în baza căruia va fi elaborată strategia de gestionare a deșeurilor în localitățile primăriei Criuleni, în anii 2022-2026. Celelalte surse sunt destinate campaniei de informare a populației. Campania de informare va avea loc de la ușă la ușă, ca să explicăm cetățenilor toate regulile și să îi motivăm să selecteze gunoiul corect. Scopul nostru este să diminuăm cât mai mult posibil cantitatea de deșeuri care este evacuată la gunoiștea orășenească. Noi credem că oamenii nu vor spune ”nu”, dacă li se va explica detaliat ce au de făcut. Același lucru l-au făcut colegii noștri, activiștii de mediu de la Râșcova. Eu am fost martorul acelei campanii, la Râșcova, în care oamenii au primit explicații. Inițial satul a fost convocat la adunare în primărie. Au venit vreo 3-4 persoane și aceea erau lucrători în primărie, care să semneze în lista participanților. Oamenilor nu le era interesant. De aceea activiștii au decis să meargă de la casă la casă. E mai de durată acest proces, dar dacă li s-a explicat detaliat, oamenii au spus ”de ce nu?”. Mai mult ca atât, ei au văzut că deja urnele în sat au fost instalate și au fost de acord să respecte regulile și să achite un tarif mai mare pentru serviciu.\n\n– Ce presupune infrastrctura de care vorbiți? \n\n – Din sursele proiectului am planificat sa procurăm 150 de containere de 240 l, 50 de containere de 1100 l, instalații de compostare a resturilor vegetale biodegradabile, o autospecială, bene (containere) mari pentru deșeuri de constricție. Experții studiază acum problema și s-ar putea să fie revăzută cantitatea de containere și volumul lor, deja așteptăm opiniile lor. Pentru început, ne-am asumat o parte din cheltuieli pentru reconstrucția platformelor pentru deșeurile menajere, împreună cu AO FCPS, care au prevăzut bani din proiectul GEF, și noi ne implicăm aici, după care vor urma și celelalte procurări.\n\n– De ce anume la Criuleni? \n\n – Eu nu am participat la luarea acestei decizii, dar presupun că a fost ales Criuleni pentru că aici este deja o experiență, un început, pe care l-au promovat colegii de la AO FCPS. Dar și deschiderea primăriei este importantă. Dacă nu este suport de la organizații locale și este greu să lucrezi cu primăria, nu este ușor să faci un astfel de proiect.\n\n– Pentru câți ani este elaborată Strategia locală de management a deșeurilor și pe ce experiență se va baza ea? \n\n – Strategia va consemna pașii de urmat în anii 2022-2026. Ea va lua în calcul atât experiența locală de gestionare a deșeurilor, cât și experiența comunităților din Slovacia care au sau au avut probleme similare. Eu provin dintr-o localitate mică din Slovacia, cu doar 600 de locuitori. Eu le spuneam părinților, că ar trebui să selecteze gunoiul, dar ei au început a face asta numai după ce primăria le-a cerut, le-a dat și saci pentru asta. Slovacia nu este, la fel, cel mai curat stat. La noi totul se compară cu Austria sau cu Germania. Și la noi autoritățile se străduie de mai mulți ani să organizeze aspectul de gestionare a deșeurilor, iar unele practici pot fi utile pentru or. Criuleni și \n\n satele Ohrincea și Zolonceni. Strategia nu va fi utilă doar pentru or. Criuleni, dar și pentru alte orașe. Ecologiștii implicați în acest proiect, vor veni în Criuleni foarte des, ei sunt oameni care au pregătirea necesară și cel mai important, experiența. Experiența câtorva sate și orașe mici cu 6 mii de locuitori din Slovacia a demonstrat \n\n că în 5 ani procesul poate fi pus la punct, de la zero, și oamenii vor începe a sorta. Dar Criuleni are aceleași probleme ca și localitățile din Slovacia. Proiectul din or. Criuleni va fi unul pilot, care va putea fi replicat și în alte localități.\n\n– În rezultatul proiectului SlovakAid tarifele pentru populație vor fi modificate? \n\n – Acest indicator este în proiectul nostru și eu sunt mai mult decât convins că în studiu și în strategie se va studia acest aspect, pentru că serviciul trebuie să fie sustenabil și Criuleni – mai curat. Deja experții care elaborează acest document vor demonstra prin calcule dacă este necesar un nou tarif. Dar noi suntem convinși că și oamenii, care nu sunt mulțumiți de calitatea serviciului de acum, vor fi de acord să contribuie mai mult, dar vor cere și mai multă transparență. Toți cei implicați tind spre crearea unui management mai bun al deșeurilor. Scopul campaniei de informare, care va urma, de asemenea este explicarea și clarificarea ce măsuri urmează a fi întreprinse pentru \n\n a menține un mediu înconjurător curat în Criuleni. Dacă experții vor propune un tarif argumentat, pe care primarul și consilierii îl vor putea prezenta alegătorilor lor, atunci el va fi acceptat. Cu atât mai mult, că deja vom avea platformele, mașina și oamenii ar putea să fie motivați să accepte un tarif care să răspundă noii realități din oraș .",
    "metadata": {
      "original_file": "Est-Curier_0177.html"
    }
  },
  {
    "title": "„Prăjițel moldovenesc” la a IV-a ediție",
    "content": "Orice localitate se distinge prin tradițiile moștenite din strămoși. La Boșcana, Criuleni, de patru ani este ridicat la rang de valoare prăjițelul moldovenesc – deliciul culinar care semnifică nu doar ospitalitate, ci și voia bună.\n\nAstfel că sâmbătă, 23 septembrie, în fața Centrului de cultură din localitate, s-a adunat lume de pe lume. Gospodinele, angajate ale instituțiilor publice, au vernisat expoziții culinare, membrii filialei Criuleni a Uniuni Meșterilor Populari din Moldova Olga Guzun, Natalia Tricolici, Alexandra Culava, Ala Roșcovanu, Maria Golovatinschi și – au etalat confecțiunile lor, iar artiștii au cântat și dansat pentru toți.\n\nOaspeții au putut admira și muzeul satului, gestionat de Elena Samoilă. Venită cu ansamblul vocal „Răzeșele” de la Cojușna, Artista poporului Zinaida Bolboceanu spunea că e „cel mai reprezentativ muzeu pe care l-a văzut”. \n\n Au început festivitatea gazdele, studioul artistic „Alivera”. După au urmat artiștii amatori veniți de la Criuleni, Corjova, Miclești, Cimișeni, dar și de la Pitușca, r.Călărași, Costești, r.Ialoveni, Goian, r. Dubăsari.\n\nLeonora Poiată de la Goian spunea că de opt ani localitățile acestea sunt înfrățite, petrec împreună cele mai semnificative sărbători și că festivalul a evoluat calitativ ca repertoriu și scenariu. Pe scaunele improvizate din baloturi de paie, spectatorii savurau muzica și admirau artiștii invitați, dar și pe cei locali – „Cavalerii Armoniei”, „Sălcioara”.\n\nAveau ocupație și copiii care nu oboseau de sărit pe trambulină. Festivitatea a durat până seara târziu și în compania irepetabilei Suzana Popescu. \n\n De remarcat că festivalul a devenit un prilej de mândrie pentru localnici și cu acest prilej fântânile de la strada centrală au fost împodobite cu prosoape, iar în preajmă femeile din mahala au scos pe măsuțe ceea ce știu a găti mai bine: dulciuri, plăcinte, pentru a servi oaspeții și participanții.\n\nÎn imagini: secvențe de la festival. \n\n Foto: M.A.G.",
    "metadata": {
      "original_file": "Est-Curier_0065.html"
    }
  },
  {
    "title": "Ce se va schimba pentru cetățenii RM după aderarea României la spațiul Schengen",
    "content": "La data de 12 decembrie 2024, Consiliul Uniunii Europene a aprobat decizia privind intrarea României și Bulgariei în spațiul Schengen din 1 ianuarie 2025.\n\nAderarea României la spațiul Schengen presupune ridicarea controalelor la trecerea frontierei de stat dintre România și Bulgaria și România și Ungaria.\n\nÎn aceste condiții, după traversarea frontierei de stat dintre Republica Moldova și România, călătorii nu vor mai fi supuși controalelor de frontieră în interiorul comunității europene.\n\nPentru cetățenii Republicii Moldova aderarea României și Bulgariei la spațiul Schengen reprezintă un element pozitiv, deoarece după finalizarea procedurilor aferente aderării acestora și ridicării controalelor la frontierele interne, nu va mai fi nevoie să treacă controlul la frontiera dintre România și Bulgaria sau România și Ungaria. Respectiv, acest fapt va diminua din timpul călătoriilor către statele Europei Centrale și de Vest.\n\nAderarea României la spațiul Schengen din punct de vedere al traversării frontierei de stat nu presupune careva schimbări esențiale la această etapă, doar includerea unor verificări adăugătoare, ceea ce poate crește timpul de procesare la punctele de trecere a frontierei, în special în perioadele de vârf, informează Secția comunicare strategică (STRATCOM) Inspectoratul General al Poliției de Frontieră al MAI .\n\nTotodată, Poliția de Frontieră vine cu următoarele recomandări în cazul în care intenționați să călătoriți în statele membre ale Uniunii Europene:\n\n– Verificați valabilitatea pașaportului biometric pentru a beneficia de regimul de călătorie fără vize în Uniunea Europeană;\n\n– Verificați ca pașaportul să fie valabil pentru cel puțin 6 luni de la data planificată a călătoriei;\n\n– Consultați sursele oficiale pentru a fi la curent cu cerințele privind călătoria și șederea în spațiul Schengen;\n\n– Planificați călătoriile în perioade mai puțin aglomerate pentru a reduce timpii de așteptare;\n\n– Asigurați-vă că dispuneți de documentele confirmative care să confirme scopul călătoriei.",
    "metadata": {
      "original_file": "Est-Curier_0435.html"
    }
  },
  {
    "title": "(Video, foto) De ce sunt marcați copacii în parc? Explicațiile viceprimarului de Criuleni",
    "content": "Mai mulți copaci din parcul orașului, care se află pe malul Nistrului, au atras atenția locuitorilor prin faptul că poartă pe tulpină marcajul caracteristic copacilor ce urmează a fi defrișați.\n\nDintr-o înregistrare video și fotografii, făcute la 22 octombrie, 2023, se vede că aproape fiecare copac are șansa să dispară.\n\n„S-a însemnat pentru proiect. Când va fi finanțare, se vor face și defrișări conform proiectului. Copacii au fost marcați încă anul trecut, după ce s-a depus proiectul cu parcul Eminescu. Nu este clar când vom obține finanțare, și nu se va defrișa tot, doar ceea ce e conform proiectului de reabilitare a parcului. Unii copaci pot fi curățiți doar. Proiectul a fost depus la Programul de Revitalizare Urbană, finanțat de Fondul Național de Dezvoltare Regională și Locală (FNDRL), și este al treilea în clasament, după punctajul acumulat. Din acel program încă nimeni nu a obținut finanțare, poate în 2024” – spune Barbăscumpă.\n\nDe fapt, proiectul deciziei „Cu privire la defrișarea și curățarea unor arbori din intravilanul or. Criuleni” s-a discutat nu anul trecut, dar la ședința CO din 10 martie anul 2023 . Atunci primarul Mihail Sclifos i-a informat pe consilierii orășenești despre faptul că există un act fito-sanitar ce vizează toată suprafața orașului, de pe adrese precum str. 31 August, gara, str. Ștefan-cel-Mare, 42, spitalul raional, aleea Mihai Eminescu și parcul din or. Criuleni, etc., în total 464 de copaci.\n\nConsilierii au fost informați că s-a făcut și un act la Institutul de Cercetări și Amenajări Silvice (ICAS) pentru evaluarea volumului masei lemnoase, rezultate din defrișări (urmează a fi distribuită conform unei liste), iar după ce consilierii vor aproba aceste acte, urma să fie depus un demers la Ministerul Mediului pentru obținerea autorizației, care va permite autorităților locale defrișarea copacilor marcați. Primarul a precizat în ședință termenul – „până la sfârșitul anului” (Înregistrarea ședinței poate fi văzută Aici , de la min. 16:19 – 42.55 ).\n\nÎn actul prezentat spre informare consilierilor, copacii din parc, despre care se spunea că vor fi defrișați total sau curățiți sanitar, erau notificați cu înscrisul „conform proiectului”, și a fost nevoie de explicațiile suplimentare ale primarului și viceprimarului, despre care copaci anume este vorba. La aceeași ședință, primarul a explicat consilierilor, că proiectul de revitalizare a parcului presupune sădirea unor specii noi (a fost prezentată și lista acestora, conifere și foioase), conform unui plan dendrologic aprobat (nu a spus de către cine). „Ca să ne elibereze avizul de mediu, Ministerul mediului ne-a cerut proiect, certificat de urbanism, ca să putem obține avizele necesare.” – justifica Mihail Sclifos etapele proiectului.\n\nConsilierii au fost invitați în parc să vadă singuri, dacă vor, despre ce arbori este vorba, cu atât mai mult că conform actului sanitar o bună parte din ei urma să fie curățită în proporție de 10, 20 sau 30%, or, specialiștii de la ICAS ar fi spus că 70 la sută din copaci sunt bolnavi. Cinci consilieri din opoziție au fost foarte suspicioși privind intenția bună a proiectului și s-au abținut de la vot sau au fost împotrivă, defrișarea și curățarea fiind decisă cu votul a 11 consilieri din 16 prezenți.",
    "metadata": {
      "original_file": "Est-Curier_0120.html"
    }
  },
  {
    "title": "În șase zile vama a completat bugetul cu peste 369 milioane lei",
    "content": "În perioada 30 decembrie 2024 – 5 ianuarie 2025, încasările Serviciului Vamal la bugetul de stat se ridică la peste 369,0 milioane lei, iar de la începutul anului curent, Serviciul Vamal a colectat la bugetul de stat circa 170,0 milioane lei, comunică customs.gov.md \n\n\n\nTotodată, în perioada de referință, de către persoane fizice au fost introduse bunuri a căror valoare în vamă depășește limita neimpozabilă, fiind încasate plăți în valoare circa 16,4 milioane lei, ceea ce reprezintă 4,4% din totalul sumei încasate pentru perioada respectivă.\n\nBanii colectați de la contribuabili sunt vărsați direct în bugetul de stat și redistribuiți pentru salarii, dezvoltarea infrastructurii, proiecte sociale ș.a.\n\nDe asemenea, pe parcursul săptămânii trecute, au fost perfectate 4131 de declarații vamale, iar fluxul mijloacelor de transport a constituit 69 962 de traversări. Cele mai tranzitate posturi vamale rămân a fi Leușeni și Sculeni, cu 17 476 și, respectiv, 13 620 traversări.",
    "metadata": {
      "original_file": "Est-Curier_0209.html"
    }
  },
  {
    "title": "Premier Energy afirmă, că nu sunt aprobate grafice de deconectări în evantai",
    "content": "În contextul în care circulă pretinse grafice de deconectare a energiei electrice, despre care se presupune că se vor aplica în situații de criză sau și în alte condiții, în afara crizelor, distribuitorul Premer Energy a difuzat un comunicat în care neagă existența unor scheme de deconectare în evantai și face următoarele precizări:\n\n„În contextul apariției în mediul public a unor materiale ce conțin informații neconfirmate cu privire la așa-numitele grafice de deconectări a energiei electrice în condițiile stării de urgență, ÎCS Premier Energy Distribution SA precizează că, pentru moment, nu există grafice privind ziua și intervalele de timp ale deconectărilor planificate în cazul deficitului de putere în sistemul electroenergetic. \n\n Exemplele de grafice publicate pe unele portaluri de știri, de fapt, sunt extrase din Anexa nr. 1 la Planul de acțiuni pentru situații excepționale în sectorul electroenergetic aprobat prin Hotărârea de Guvern nr. 820. Atâta timp cât încă nu se cunoaște care va fi deficitul de putere, nu există premise pentru a întocmi asemenea grafice. Toate informațiile privind situația operativă în condițiile crizei energetice sunt publicate pe pagina web a operatorului de distribuție, la rubrica „Criza energetică” și acestea vor fi actualizate, în funcție de evoluția situației.”\n\nDistribuitorul Premier Energy anunță că pe pagina sa web informația despre evoluția lucrurilor pe perioada stării de urgență este plasată la rublica Criza energetică.\n\nAici se regăsește și lista instituțiilor care nu vor fi deconectate de la energie electrică ( categoria de consumatori de importanță vitală ), dar și lista localităţilor incluse în graficul deconectărilor manuale a instalațiilor de utilizare ale unor categorii de consumatori finali de energie electrică, care a și provocat reacții contradictorii în societate.\n\n„Programul de deconectări va fi aplicat exclusiv în cazul în care se va înregistra un deficit de putere în sistem și acesta va fi adaptat în funcție de magnitudinea și durata deficitului și aplicat într-un mod nediscriminatoriu și proporțional faţă de consumatorii finali de energie electrică”, precizează întreprinderea.",
    "metadata": {
      "original_file": "Est-Curier_0423.html"
    }
  },
  {
    "title": "FOTO// Festivalul Meșterul Manole din arhiva amintirilor",
    "content": "Deși născut pe vremuri grele, festivalul a unit colective artistice din diferite țări, chiar mai bogate că noi, și a ajuns o carte de vizită a raionului Criuleni.",
    "metadata": {
      "original_file": "Est-Curier_0073.html"
    }
  },
  {
    "title": "22 aprilie - Ziua Pământului. Află care sunt ariile protejate de stat pe pământurile criulenene",
    "content": "Tema Zilei Pământului din acest an este sănătatea și fertilitatea solului. Dumitru Aparatu, inspector principal, Direcția control geologic și resurse funciare, IPM , susține că vastitatea terenurilor arabile și a plantațiilor pomiviticole este foarte mare în Republica Moldova – 62,4 lа sută din suprafața totală a fondului funciar sau 84,5 la sută din suprafața terenurilor agricole, ceea ce nu permite menținerea unui echilibru ecologic între ecosistemele naturale și antropice, provocând degradarea învelișului de sol și biodiversității. Învelișul de sol constituie unul din cele mai importante resurse naturale, principala bogăție națională a Moldovei.\n\nUna dintre măsurile active promovate pentru a preveni degradarea solului este sădirea fâșiilor forestiere și împădurirea terenurilor accidentate și degradate, parte a Planului Național de Împădurire, promovat pentru anii 2023-2030.\n\nÎntrucât pădurile din r. Criuleni sunt și ele parte a ecosistemului regional, vă propunem să aflați care sunt ariile naturale protejate și ce se consideră rezervații naturale. O să vă uimească datele prezentate de Sergiu STEPANIUC, șef, Ocolul Silvic Criuleni, și MOCREAC Nadejda, ingineră, doctoră în biologie, conferențiară universitară. Veți descoperi că ceea ce vedeți, poate, în fiecare zi, este o rezervație naturală.\n\n”Perioada 15 martie-15 aprilie a fost declarată luna pădurilor din Republica Moldova. În acest răstimp s-au desfășurat mai multe lucrări de asanare, plantare a pădurilor din subordinea ocolului silvic Criuleni. Depindem de păduri pentru a supraviețui, de la aerul pe care îl respirăm până la lemnul pe care îl folosim fie în industrie, fie în gospodării. Pădurile asigură habitatele necesare oamenilor și animalelor, protejează bazinele hidrografice, previn eroziunea solului și reduc efectul schimbărilor climatice care în ultimele decenii sunt foarte vizibile. Cu toate acestea, în ciuda dependenței noastre de păduri, oamenii încă permit ca ele să dispară. Potrivit principalelor constatări ale evaluării globale a resurselor forestiere în 2020, publicate recent, actualmente la nivel mondial au rămas 4,06 miliarde de hectare de păduri. Din această zonă, doar aproximativ 1,11 miliarde de hectare sunt păduri primare sau păduri autohtone care rămân în mare parte netulburate de oameni.\n\nConform literaturii de specialitate și datelor istorice, teritoriul actual la Republicii Moldova cu două secole în urmă aproximativ 30 procente din teritoriul ei erau acoperit cu păduri. Sub influența factorului antropic, \n\n adică a omului, pe parcursul secolelor XX și XXI, suprafața pădurilor țării s-a redus intens și necontenit. Tăierea pădurilor a fost începută încă demult, dar a luat proporții mai ales în sec. XVII, continuând și pe parcursul sec. XVIII și XIX prin defrișarea pădurilor și extinderea terenurilor agricole. În perioadele respective lemnul de stejar era folosit pe scară largă pentru construcția corăbiilor, a cetăților, iar coaja de stejar era folosită pentru prepararea silitrei.\n\nÎn prezent Fondul Forestier de Stat al Republicii Moldova constituie 12,7% din suprafața totală a țării. Ca să fie pe înțelesul tuturor, Fondul Forestier de Stat este totalitatea pădurilor, a terenurilor destinate împăduririi, a celor care servesc nevoilor de cultura, producție sau administrație silvica, a iazurilor, a albiilor pârâielor, a altor terenuri cu destinație forestiera și neproductive, cuprinse în amenajamente silvice la data de 1 ianuarie 1990 sau incluse în acestea ulterior, în condițiile legii, constituie, indiferent de natura dreptului de proprietate, fondul forestier național.\n\nOcolul Silvic Criuleni (în continuare O. S. Criuleni) este administrat de către Întreprinderea de Stat pentru Silvicultură Chișinău (în continuare Î.S.S. Chișinău) care a fost fondată în anul 1961 în urma hotărârii Consiliului de Miniștri al RSSM (nr. 35 din 15.02.1960). Această întreprindere a fost înființată pentru a crea zona verde a orașului Chișinău. În prezent, Î.S.S. Chișinău, e amplasată în centrul Republicii Moldova, pe teritoriul a 4 raioane administrative: Anenii Noi, Criuleni, Ialoveni, Strășeni și Mun. Chișinău, cu o suprafață de 16653,77 ha, inclusiv 14894,1 ha acoperită cu pădure.\n\nFondul forestier gestionat de O. S. Criuleni are următoarele suprafețe: Dubăsari – 356,3 ha, Criuleni – 3081,1 ha, și Municipiul Chișinău cu 53,0 hectare. Aceste păduri se încadrează în grupa I funcțională, adică pădurile noastre au funcții speciale de protecție. \n\n Suprafața pădurilor din cadrul O.S. Criuleni constituie 3486,1 hectare, fiind distribuite în 59 trupuri de pădure. Trup de pădure este o suprafață de teren care se întinde pe cel puțin 0,5 ha, cu arbori mai înalți de 5 m la maturitate în condiții normale de vegetație și cu un grad de acoperire a solului (consistență) de peste 10%. Aceste păduri se întind pe culmile Nistrului care aparțin regiunii geomorfologice denumită Înălțimea \n\n Nistrului, unde predomină formațiunile de relief teren deluros, puternic fragmentat de o rețea deasă de căi, vâlcele și râpi. Cumpenele de apă au aspectul de lanțuri de dealuri.\n\nArboretele se situează la altitudini cuprinse între 15 m – unitatea amenajistică 21 Y care aparține trupului de pădure La Stânca Zolonceni) și 235 m (– unitatea amenajistică 31 H care aparține trupului de pădure Stețui). În categoria 0-200 m sunt încadrate 3315,2 ha (95% din suprafața ocolului silvic), iar în categoria 200 – 400 m sunt încadrate 1751,2 ha (5%). \n\n Speciile forestiere care formează pădurile ocolului silvic sunt reprezentate de salcâm (Robinia pseudoacacia) pe 45% din suprafață, stejar pedunculat (Quercus robur) 11%, pin negru (Pinus nigra) 7%, frasin (Fraxinus sp.) 6%, ulm de câmp (Ulmus minor) 4%, arțar tătăresc (Acer tataricum) 4%, gorun (Quercus petraea) 3%.\n\nPădurile gestionate de O. S. Criuleni prezintă și numeroase resurse naturale apreciate de persoanele care practică ecoturismul. În conformitate cu Legea privind fondul ariilor naturale protejate de stat (nr. 1538- \n\n XIII din 25.02.1998), în cadrul O. S. Criuleni sunt 6 arii naturale protejate de stat. Acestea sunt: 5 monumente ale naturii – una din care paleontologică, două geologice și două sectoare cu arbori seculari, o rezervație naturală silvică cu denumirea – „Zolonceni”. Suprafața totală a acestora conform amenajării actuale (2022) este de 139,7147 ha, iar diferența față de suprafața stipulată în legea respectivă e de plus 5,3 ha. \n\n Aflorimentul paleontologic Goian este divizat atât în fondul forestier cu suprafața de 0,3 ha, cât și pe teritoriul primăriei Hrușova. Această capodoperă a naturii este amplasată la 0,5 km de intersecția autostrăzilor Leușeni- Chișinău-Criuleni, Leușeni-IV, parcela 72 S, (în afară de primăria Hrușova) pe o suprafață de 0,3 ha. Vâlceaua „La Humărie” este o rezervație geologică cu o suprafață de 66,6 ha, care se întinde de la vest de satul Ustia pe panta stângă a râului Răut, până în satul Răculești. Este situată în parcela 17 (subparcelele F, G, K-O), și parcela 18 (subparcelele 18A, B, F-I). \n\n O altă perlă a O. S. Criuleni este Rezervația Naturală Silvică Zoloceni, care se află în parcela 21 cu o suprafață de 71,8 ha. \n\n În pădurile gestionate de O. S. Criuleni sunt și sectoare cu arbori seculari, și anume de stejar pedunculat, care, un exemplar se află în trupul de pădure Halocea, parcela 81, subparcela V1 și alte 9 exemplare în trupul de pădure Străistanca, parcela 47, subparcela B.\n\nDatorită Programului Național de Împădurire /Reîmpădurire (PNÎR 2022-2032) pe perioada unui deceniu urmează ca zeci de hectare, atât terenuri noi, cât și terenuri forestiere puternic degradate, proprietate publică sau privată, din teritoriul raionului Criuleni, să fie plantate cu arbori. \n\n Pădurile sunt patrimoniul nostru, al tuturor. Ele necesită o gospodărire cât mai corectă și să fie tratate drept resurse prețioase. Pe parcursul acestei luni am rugat cetățenii să participe la acțiuni de împădurire și de salubrizare a mediului ambiant și unii ne-au dat ascultare.”",
    "metadata": {
      "original_file": "Est-Curier_0136.html"
    }
  },
  {
    "title": "Ziua amintirilor și lecțiilor de demnitate la Criuleni",
    "content": "Evenimentul dedicat Zilei Internaționale a Muzeelor desfășurat cu genericul ”Muzeele, Sustenabilitate și Starea de bine” a întrunit mai multe activități pe lângă cele tradiționale de prezentare a expozițiilor permanente și temporare.\n\nVizitatorii au putut participa la un atelier de creație cu pictorul Mihai Șerbu, a se cufunda în lumea copilăriei cu elevii de la Școala de Arte din Criuleni.\n\nÎn scuarul muzeului se pictează mai cu spor\n\namintiri din copilărie cu actorii de la Școala de Arte\n\nDirectoarea Bibliotecii publice orășenești ” Tamara Isac”, dna Viorica Șapavalov, a prezentat grupurilor venite rând pe rând, personalitățile notorii ale raionului, pornind de la fenomenalul artist Eugen Ureche, bibliografa Tamara Isac și încheind cu doamna, care a deschis hotarele pentru artiștii din raionul Criuleni, Parascovia Munteanu.\n\nSeara, deja, meșterița Ala Roșcovanu a îndrumat copiii cum se face o pirogravură mai reușită.\n\nMelania Sclifos, muzeograf, (în imagine) povestea că instituția are un fond de peste 12700 exponate și că oamenii sunt deschiși să le completeze. Chiar în cadrul evenimentului, colaboratorii Biroului de probațiune au dăruit câteva obiecte, care nu erau în colecția muzeală. Colaborează cu muzeografii și descendenții familiilor deportate, ca la vară să fie vernisată o expoziție dedicată deportaților din raionul Criuleni.\n\nGhidul Margareta Cociug povestea și explica entuziasmată despre exponate, care e secretul păstrării culorii covoarelor care au peste o sută de ani, iar în muzeu este unul și din 1700, prin ce se deosebește ulciorul de ulcică, etc.\n\nApropo, Muzeul din Criuleni face parte din Rețeaua Centrelor de Informare Turistică din Moldova.",
    "metadata": {
      "original_file": "Est-Curier_0024.html"
    }
  },
  {
    "title": "Criuleni este al cincilea în clasamentul localităților cu persoane până la 41 ani",
    "content": "Conform clasamentului elaborat de economistul Veaceslav Ioniță regiunea de centru a Republicii Moldova are cei mai mulți tineri. În topul orașelor cu cea mai tânără populație, după vârsta medie, sunt?\n\nPe regiuni, populația din zona centrală a țării are cei mai multe persoane tinere, cu o vârstă medie de 40.3 ani, urmată de Sud (41.5 ani) și Nord (42.4 ani).",
    "metadata": {
      "original_file": "Est-Curier_0474.html"
    }
  },
  {
    "title": "Scăldatul în Nistru poate fi periculos și pentru piele",
    "content": "Specialiștii Agenției Naționale pentru Sănătate Publică (ANSP) avertizează că apa din bazinele acvatice folosite ca zone de agrement pe teritoriul mun. Chişinău și raionul Criuleni prezintă factori de risc pentru sănătatea populației.\n\nÎncepând cu luna aprilie a anului curent, când s-a dat start sezonului estival, Centrul de Sănătate Publică Chişinău (CSP) monitorizează lunar calitatea apei din bazinele acvatice folosite ca zone de agrement pe teritoriul mun. Chişinău și raionul Criuleni.\n\nCa rezultat al ultimilor investigaţii efectuate pe parcursul lunii august curent s-a constatat:\n• în apa din bazinul acvatic din zona de agrement „Rîşcani” au fost depistate B. Coliforme și E. Coli;\n• apa din râul Nistru or. Vadul lui Vodă și r-ul Criuleni, bazinele acvatice din zonele de agrement „Valea Morilor”, „Valea Trandafirilor”, „La izvor” , „Rîșcani”, „Vatra”, după conținutul de oxigen dizolvat, consumul biochimic de oxigen și consumul chimic de oxigen denotă procesul de descompunere biologică legat de poluarea intensă și temperaturile înalte;\n• în apa din lacul ,,Ghidighici” din zona de agrement ,,Vatra” repetat pe parcursul lunii curente se depistează Vibrionului holeriformic, neaglutinamil, netoxigen NON 01, care nu provoacă holera, dar în anumite condiții nimerind în cavitatea bucală poate provoca o boală diareică simplă.\n\nCele relatate denotă, că calitatea apei din bazinele acvatice menționate după indicatorii microbilogici și sanitaro-chimici conform prevederilor anexei 2 din Regulamentul cu privire la cerinţele de calitate a mediului pentru apele de suprafaţă aprobat prin HG nr. 890/2013 se încadrează în clasa de poluare 4-5 și prezintă factori de risc pentru sănătatea populației și nu se recomandă utilizarea lor în scop de agrement.\n\nÎn contextul celor expuse, specialiștii ANSP nu recomandă populație scăldatul în aceste bazine acvatice și respectarea cerințelor informației afișate pe panourile de pe plaje cu privire la calitatea apei și riscurile pentru sănătate asociate scăldatului.",
    "metadata": {
      "original_file": "Est-Curier_0161.html"
    }
  },
  {
    "title": "Cadou de mărțișor: Se ieftinește gazul",
    "content": "După aproape o lună de analiză Agenția Națională pentru Reglementare în Energetică (ANRE), la 21 februarie a aprobat noul tarif la gaz. Astfel din 1 martie 2024 consumatorii casnici vor achita 14, 47 lei inclusiv TVA, prețul gazului fiind diminuat cu peste 3,59 lei. \n\n\n\nÎn cererea către ANRE din 26 ianuarie Moldovagaz a explicat că reducerea este posibilă datorită scăderii prețurilor la gaze pe piețele internaționale.\n\nÎn acest moment, prețul unui metru cub de gaze este de 18,06 lei. Pentru cei care primesc compensații, tariful variază între 12 și 17 lei pentru 180 de metri cubi de gaze, în funcție de gradul stabilit de vulnerabilitate.",
    "metadata": {
      "original_file": "Est-Curier_0248.html"
    }
  },
  {
    "title": "Agricultorii s-au întâlnit cu Recean și Bolea. Ce au discutat",
    "content": "În după amiaza zilei de 16 februarie, delegații agricultorilor protestatari au avut o discuție cu Prim-ministrul Dorin Recean și ministrul agriculturii, Vladimir Bolea.\n\nAlexandru Slusari, liderul Asocieatiei „Forța fermierilor” spunea că e multă disperare printre agricultori, că este conștient că blocarea traseelor este o măsură deranjantă pentru alți cetățeni, dar ca replică la cele declarate de membrii guvernului c ar fi fost date suficiente ajutoare și subvenții, Slusari a spus: „În ultimii ani, a gricultorii au primit realmente ajutoare doar 200 mln de lei, dar au înregistrat în aceeași perioadă 6 mlrd de lei peirederi la culturile agricole precum porumbul și floarea soarelui, care au suferit din cauza secetei”. Slusari propune guvernului ca acesta să plătească imediat agricultorilor 400 mln de lei, bani cu care este posibilă atenuarea crizei și începerea lucrărilor agricole.\n\nDorin Recean a sugerat fermierilor să țină cont de condițiile climaterice și să nu semene culturi neprofitabile în zonele cu umiditate scăzută, or, cele mai afectate de secetă au fost raioanele de sud, în special Cahul și Căușeni. Prim-ministrul a mai amintit că la solicitarea lui Vladimir Bolea, prin intermediul Comisiei pentru Situații Excepționale, a fost aprobat un b uget supliemnatr pentru a compensa pierderilrle în urma secetei la sud la și a grindinei de la nord, în anii 2022-2023. „Noi suntem constienți că exista necesități speciale de a acoperi a pierderile producătorilor de cereale, de aceea Guvernul anticipează și oferă soluții în măsura posibilităților. Este vorba de restructurarea datoriilor, de noi împrumuturi pentru a pune la dispoziție granturi pentru investitii în zootehnie și sisteme de irigare. Noi nu putem subvenționa doar producerea grâului și florii-soarelui, care sunt vândute ieftin peste hotare, ca apoi să importăm carne și lapte, care sunt scumpe. E nevoie ca producerea simplă de cereale să se transforme în carne, lapte, ouă. Există în țara asta producători care sunt profitabili, ei probabil nu-s în sala asta”.\n\nAgriultorii au mai reclamat concurența neloială, principalul deranj în acest sens fiin importul de produse cerealiere și de legume. În replică, guvernanții au spus că în 2023 importul de cereale în R. Moldova a fost stopat.\n\nO alăt problemă invocată de agricultori a fost lipsa de capital, a mijloacelor circulante, lipsa gajului pentru sume mai mari. O soluție propusă de agricultori ar fi creditul agricol cu o parte din el garantat de stat, sau credite pentru dezvoltare, pe termen lung, cu o vacanță de rambursare în primul an și cu un procent anual sub 7 puncte. În acest sens fermierii au sugerat guvernanților să opereze anumite modificări în politica Băncii Naționale, care să le permită băncilor comerciale să îi crediteze după modelul României. Un alt participant a invocat probleme cu accesul fermierilor la portul de stat, prin care își exportă cerealele, ceea ce îi face necompetitivi în raport cu fermierii din alte țări.\n\nÎn privința motorinei din ajutorul Guvernului României, anunțat la finele anului 2022, dar care încă nu a ajuns la destinatari, Recean a spus că va interveni pe lâîngă Guvernul României cu rugămintea ca acea ordonanță de urgență prin care rezervele de motorină au fost alocate producătorilor agricole moldoveni să fie modificată, așa înct să fie posibil importul în Moldova.\n\nMarți, 20 februarie, la ora 10.00, va avea loc următoarea ședință, la care le va aduce la cunoștiță protestatarilor ce soluție a fost identificată în privința motorinei.\n\nPână atunci, f ermierii au promis că vor ține tractoarele pe acostamente și vor debloca traseele.",
    "metadata": {
      "original_file": "Est-Curier_0249.html"
    }
  },
  {
    "title": "(Foto) Festivalul Familiei a revenit la Răculești",
    "content": "Prima ediție a Festivalului familiei, la Răculești, eveniment local, a avut loc în anul 2015. De atunci, sărbătoarea s-a lipit de sufletul locuitorilor din mai multe localități ale raionului Criuleni. E o sărbătoare care mereu are sărbătoriți, or, familia este ceea ce formează societatea, locul unde dragostea dă roade și milioane de oameni de pe Terra spun pentru prima dată „mamă” și „tată”. În 2024, Festivalul Familiei a revenit la Răculești cu statut de raional, iar oaspeți au venit și de la Nisporeni, nu doar din satele învecinate.\n\nOmagiatul zilei a fost cuplul Nicolae și Iulia Vozian, el de baștină din Bălășești, ea – din Mașcăuți, care, însoțiți de toată familia lor mare, au cules aplauzele comunității pentru performanța de a forma o familie pe parcursul a 50 de ani.\n\nLa sărbătoare au fost invitați oaspeți din tot raionul, care ai mers cu alai de la Biserica din Răculești, unde participanții au primit binecuvântarea preotului cu prilejul Zilei Mironosițelor, până la gimnaziul Răculești, în curtea căruia s-a desfășurat toată sărbătoarea.\n\nGalerie foto de la eveniment. Revenim și cu un reportaj video.",
    "metadata": {
      "original_file": "Est-Curier_0025.html"
    }
  },
  {
    "title": "API: VIITORUL ESTE UNIUNEA EUROPEANĂ",
    "content": "Ferm convinși că aderarea la UE va aduce beneficii majore și sustenabile Republicii Moldova, va determina democratizarea și modernizarea țării, va oferi oportunități de dezvoltare a economiei și investiții în proiecte de infrastructură, va garanta medicină, educație și asistență socială performante, contribuind la îmbunătățirea calității vieții pentru toți cetățenii,\n\nConștienți că numai datorită asistenței UE în țara noastră au loc reforme în mai multe domenii, au fost construite, reconstruite și reparate drumuri, școli, spitale, grădinițe de copii, monumente și edificii de cultură și de patrimoniu național, sunt susținute inițiative civice în toate domeniile, iar cu suportul UE Republica Moldova a reușit să facă față crizelor pandemică, energetică și de securitate din ultimii ani,\n\nÎmpărtășind valorile și principiile care guvernează Uniunea Europeană: nivelul înalt al democrației și al statului de drept, respectarea drepturilor omului, conviețuirea în pace și siguranță, dezvoltarea economică și bunăstarea oamenilor, asigurarea libertății presei și a libertății de exprimare, inclusiv norme și standarde jurnalistice mai bune,\n\nAsociația obștească „Asociația Presei Independente” (API) îndeamnă toții cetățenii Republicii Moldova cu drept de vot, de acasă și din diasporă, să participe activ la referendumul constituțional de pe 20 octombrie 2024 și să răspundă „DA”, susținând astfel modificarea Constituției în vederea aderării Republicii Moldova la \n\n Uniunea Europeană.",
    "metadata": {
      "original_file": "Est-Curier_0475.html"
    }
  },
  {
    "title": "Inspectorii de mediu din Criuleni au intrat din nou în apă",
    "content": "Săptămâna aceasta colaboratorii Inspecției pentru Protecția Mediului Criuleni au dedicat-o asanării râului Răut prin demolarea gardurilor construite ilegal și salubrizarea fâșiei reverane. Au început de la Mașcăuți și zi de zi, ajutați de câțiva voluntari, ce sunt în mare parte membri ai familiilor lor ajută Răutul să ajungă mai curat în r. Nistru. ”Surprizele” sunt atât de multe încât Primăriile Jevreni și Mașcăuți le-au acordat și transport pentru evacuarea lor. De mai mulți ani se vorbește despre impactul negativ al gardurilor instalate în apa Răutului, despre importanța respectării mediului ambiant și efectul avertizărilor încă nu este cel scontat. În ultimii zece ani au fost demontate sute de punți și garduri, dar acestea încă nu au dispărut.\n\nUn mășcăuțan ne-a explicat că îngrădirea râului e o practică învechită: ”De când e satul se fac gardurile acestea, că lumea caută o sursă de existență. Mai mult chiar, locuitorii s. Butuceni, care nu au pământuri tot din albia Răutului se hrăneau. Gardurile se pun pentru a prinde mai ușor pește cu ”fatca”. Când ajunge peștele la gard vede obstacol și caută trecătoarea, astfel ajunge în ”fatcă”. Nu-i o practică bună, că se oprește și gunoiul în aceste garduri, se încetinește și cursul apei, dar lumea renunță cu greu la ele din cauza lipsei mijloacelor de existență”.\n\nInspectorii pentru Protecția Mediului din Criuleni sunt optimiști că Răutul va fi salvat și nu va muri cum s-a întâmplat cu r. Bâc.",
    "metadata": {
      "original_file": "Est-Curier_0160.html"
    }
  },
  {
    "title": "Prima ședință a CSE, de la instituirea stării de urgență. Principalele prevederi (doc.)",
    "content": "Astăzi s-a desfășurat prima ședință a Comisiei pentru Situații Excepționale de la instituirea stării de urgență din data de 16 decembrie 2024, comunică purtătorul de cuvânt al Guvernului, Daniel Vodă.\n\nOficialul se referă la principalele decizii ale comisiei:\n• energia produsă în Republica Moldova între orele 6:00 și 23:00 nu fa fi exportată, cu excepția week-endurilor și sărbătorilor. Aceasta este o măsură temporară, pentru a ne asigura că avem suficient curent;\n• facilități pentru producătorii de energie electrică. Cei care doresc să producă energie, vor primi sprijin pentru a se conecta mai ușor la rețea, dacă au deja aprobările necesare pentru centralele lor.\n• penalitățile pentru întârzierea plăților. În perioada stării de urgență firmele și consumatorii care nu vor plăti la timp facturile, nu vor plăti penalități pentru întârzieri curente, dar nu mai mult de 45 de zile.\n• Generatoarele electrice vor putea fi instalate temporar pe terenuri publice fără aprobări complicate, dar cu respectarea normelor de securitate.\n• Clădirile publice și comerciale vor trebui să reducă iluminatul interior cu cel puți o treime și să oprească luminile decorative.\n• Fabricile mari vor lucra în afara orelor de vârf, pentru a reduce din consum.\n\nHotărârea CSE recomandă educația pentru economie, pe care trebuie să și-o asume TV-urile și media, care să distribuie mesaje despre cum fiecare cetățean poate contribui la diminuarea consumului.\n\nAlte prevederi ale hotărârii se referă la compensațiile pentru 54 de localități care au avut de suferit de pe urma ploilor torențiale, cu vânt și grindină , din vara acestui an, și care vor primi aproape 150 de mln de lei din fondul de rezervă. Este vorba despre r. Rezina, Strășeni, Florești, Telenești, Hâncești, Cantemir și Leova.\n\nStarea de urgență a fost instituită în legătură cu refuzul Rusiei de a furniza gaze naturale și riscul de a fi sistată funcționarea Centralei Electrice de la Cuciurgan, care furnizează electricitate în R. Moldova, pe ambele maluri ale Nistrului. Guvernul asigură că dacă va fi nevoie de întreruperi planificate, publicul va fi informat neîntârziat.",
    "metadata": {
      "original_file": "Est-Curier_0422.html"
    }
  },
  {
    "title": "FOTO// Concursul declamatorilor „Nu noi suntem stăpânii limbii, ci limba e stăpâna noastră”",
    "content": "Astăzi, 29 august 2023, la Biblioteca Publică Orășenească „T. Isac” din or. Criuleni a avut loc ediția a XXX-a a concursului declamatorilor „Nu noi suntem stăpânii limbii, ci limba e stăpâna noastră”, dedicat sărbătorii naționale „Limba Noastră cea Română”.\n\nUrmăriți un reportaj de la evenimentul aniversar pe care îl vom lansa la 31 august, când Limba Română e sărbătorită pe ambele maluri ale Prutului.",
    "metadata": {
      "original_file": "Est-Curier_0072.html"
    }
  },
  {
    "title": "Cum să tai copacii și să nu încalci legea?",
    "content": "„Cetățenii taie, noi mergem și îi sancționăm, iar ei spun că „noi n-am știut” – așa descrie Ion Guzun, șeful Inspecției pentru Protecția Mediului Criuleni, impactul unei modificări legislative mai puțin cunoscute publicului care a intrat în vigoare în 2023.\n\nFuncționarul afirmă că dacă până acum de pe terenul aflat în proprietate privată puteai tăia arborii la propria decizie, cu noua modificare, ca să recolteze proprietarul de pe terenul său masă lemnoasă, citat din lege „obținut în urma deetatizării proprietății publice acoperite cu vegetație forestieră, este nevoie de autorizația de la Agenția de Mediu”. De pe terenurile agricole de tip fânețe, pășune, care au o suprafață mai mare de 0,25 ha și sunt împădurite, ca să faci tăierea, tot e nevoie de autorizație. Cu alte cuvinte, explică Guzun, dacă cetățeanul a cumpărat, a privatizat un terem din proprietatea statului, și pe el sunt copaci, e nevoie să anunțe autoritățile înainte de a-i tăia.\n\n„Dacă un oarecare cetățean are în proprietate un teren agricol, un hectar mai mare de 25 de ari, și nu l-a prelucrat vreo 10 ani, iar pe el a crescut pădure, ca să facă acum tăierea, are nevoie de autorizație. Oamenii scriu petiții unul pe celălalt, noi mergem în teren și suntem nevoiți să îi sancționăm, chiar dacă nu au știut legea. Să recunoaștem, sunt unii foarte vulnerabili, dar sancțiunea conrom art. 22 al Codului Contravențional pentru asemenea contravenție, e de 5 mii de lei sau 2500 achitați în 72 de ore. La sancțiune se adaugă și valoarea prejudiciului, încă 5 mii de lei, așa că e mai convenabil să respecți legea” – explică Ion Guzun.\n\nConform procedurii, pentru defrișare de pe asemenea terenurile menționate mai sus, avizul este eliberat de ICAS (Institutul de Cercetări și Amenajări Silvice). La el se mai cere și o decizie a consiliului local, după care proprietarul va obține dreptul de a tăia copaci de pe propriul lot, care este grădină, cotă sau pășune. Aceste schimbări vizează Legea 239 ”Cu privire la regnul vegetal”, și au intrat în vigoare la 11 ianuarie 2023.",
    "metadata": {
      "original_file": "Est-Curier_0137.html"
    }
  },
  {
    "title": "Programul de compensare a energiei electrice pentru agenții economici e pe drum",
    "content": "Până la 10 000 de întreprinderi sunt potențial eligibile pentru a primi compensații până la 50 la sută din majorarea tarifului la energia electrică pentru o perioadă de la 3 la 6 luni, în funcție de resursele disponibile, precum și de necesități.\n\nAcest lucru a fost anunțat de ministrul Dezvoltării Economice și Digitalizării, Dumitru Alaiba, care a declarat în cadrul conferinței de presă din 10 ianuarie 2025 că Guvernul Republicii Moldova elaborează Programul de compensare a energiei electrice pentru agenții economici, menit să ajute producătorii autohtoni și să susțină competitivitatea acestora.\n\nSprijinul va fi canalizat acolo unde este cel mai necesar – întreprinderi pentru care facturile de energie electrică reprezintă o parte semnificativă a costurilor de producție. Compensarea se va aplica din prima zi de creștere a tarifelor, urmând ca regulamentul detaliat să fie anunțat ulterior.\n\nPrioritate va fi acordată companiilor care produc alimente, lapte, carne, ouă și pâine în țara noastră. În plus, sprijinul va fi extins și la alte industrii prelucrătoare importante, cum ar fi producătorii de încălțăminte, îmbrăcăminte, mobilă, componente electrice și altele.\n\n„Apreciem fiecare antreprenor din această țară și recunoaștem importanța lor în menținerea și dezvoltarea economiei, chiar și în vremuri dificile. Fiecare antreprenor care produce în Moldova poate conta pe noi ca pe un partener de încredere. Împreună, vom da dovadă de solidaritate și reziliență. Vă îndemnăm să credeți și să rămâneți puternici” , a spus ministrul Alaiba.\n\nEl a menționat că, în afară de mecanismul de compensare anunțat, care va avea un impact limitat, competitivitatea producătorilor noștri necesită sprijin continuu.\n\nMinistrul Dezvoltării Economice și Digitalizării a subliniat că, de la 1 ianuarie, antreprenorii autohtoni pot beneficia de primul mecanism de sprijin de stat destinat investițiilor noi. În special, până la 60% din investițiile realizate de antreprenori în extinderea și dezvoltarea afacerilor vor fi returnate.\n\n– 75 % reprezintă o scutire de 50 % din impozitul pe venit.\n\nAntreprenorii sunt încurajați să investească în eficiența energetică în toate procesele de producție, în mașini mai productive care consumă mai puțin și oferă o productivitate mai mare, în izolare termică și în surse de energie regenerabile.\n\nDumitru Alaiba a amintit și de Programul de Atragere a Investițiilor „373”, care a contribuit la atragerea investițiilor, susținerea companiilor moldovenești în procesul tehnologic și creșterea productivității în valoare totală de peste 3,5 miliarde de lei, ceea ce reprezintă mai mult de 1% din PIB.",
    "metadata": {
      "original_file": "Est-Curier_0208.html"
    }
  },
  {
    "title": "O pensiune turistică din Molovata, Dubăsari, premiată la „Gala Turismului 2023”",
    "content": "O pensiune turistică din satul Molovata, r. Dubăsari, s-a învrednicit de locul I la categoria „Debutul anului”. Nominalizarea a fost făcută la ceremonia de premiere a celor mai remarcabile afaceri din domeniul turismului din Republica Moldova.\n\nEvenimentul s-a desfășurat la Chișinău astăzi, 27 septembrie, și a fost prilejuit de marcarea Zilei Mondiale a Turismului, ocazie cu care Ministerul Culturii, în parteneriat cu Asociația Națională a Turismului Receptor și Intern din Moldova, a premiat cele mai de succes practici din domeniul turismului și promovării, care au adus plus-valoare domeniului în anul 2022-2023.\n\nPensiunea premiantă este o afacere a familiei Mariana și Radu Coșneanu, care au transformat o casă veche, ce datează cu anul 1950, într-o unitate de agrement și cazare remarcabilă, pe malul Nistrului.\n\nCu premiile excelenței au fost distinse și trei agenții de turism, surse mass-media care au promovat turismul, ghiduri audio sau filme de promovare, top trei pensiuni agro-turistice, inclusiv din stânga Nistrului, ghizi de turism, crame și vinării mici, un muzeu privat, dar și organizații și agenții de stat care au gestionat programe de granturi pentru antreprenorii din domeniul turismului.\n\nDe asemenea, de titlul Ambasador al Moldovei s-a învrednicit tenismanul Radu Albot, pentru promovarea imaginii țării noastre pe toate continentele lumii.\n\nMențiuni aparte au mers către autoritățile publice care contribuie la nivel local la dezvoltarea și promovarea turismului: Primăria Municipiului Cahul; Primăria satului Selemet (pentru festivalul „I-Prosop”) și Secția Cultură și Turism a Consiliului Raional Soroca.",
    "metadata": {
      "original_file": "Est-Curier_0064.html"
    }
  },
  {
    "title": "Petreceți sărbătorile de iarnă în siguranță!",
    "content": "Sărbătorile de iarnă înseamnă pentru fiecare și un brad frumos împodobit, în jurul căruia să se strângă cei dragi și să-l decoreze, să se bucure împreună. Majoritatea doresc un brad natural, dar nu uitați că lemnul de brad este ușor inflamabil, iar atunci când se usucă, se aprinde și mai repede. La fel e și în cazul brazilor artificiali, în doar câteva secunde, aceștia se pot transforma într-o adevărată torță.\n\nMomentele din preajma Bradului de Crăciun trebuie să fie prilej de bucurii, iar amintirea acestor clipe să nu fie umbrită de tragedii. Nu-l lăsa pe Moș Crăciun de sărbători să stingă incendii!\n\nPetrece sărbătorile de iarnă în siguranță, respectând următoarele reguli simple: \n\n  Montați pomul de Crăciun într-un suport stabil și sigur. \n\n  Deconectați decorațiunile de brad pe timpul nopții. \n\n  Folosiți instalații și decorațiuni electrice fără defecțiuni. \n\n  Nu aprindeți lumânări pe pomul de Crăciun. \n\n  Pomul de Crăciun nu trebuie să atingă podul și peretele. \n\n  Nu instalați pomul de Crăciun în apropiere de aparatele de încălzit, sobe, șeminee. \n\n  Asigurați-vă că petardele și pocnitorile, interzise prin lege, nu vor fi, totuși, utilizate. Explicați copiilor riscurile la care se expun și vorbiți despre tragediile pe care le pot produce acestea.\n\nAcțiuni în caz de incendiu: \n\n  Dacă s-a aprins pomul de Crăciun, imediat deconectați decorațiunile. \n\n  Evacuați persoanele din încăpere și apelați 112. \n\n  Dacă este posibil, începeți să stingeți incendiul, doborâți pomul de Crăciun la podea acoperiți cu o plapumă, folosiți nisipul sau stingătorul. \n\n  Dacă nu reușiți să stingeți incendiul, părăsiți încăperea. \n\n  Nu stingeți cu apă pomul de Crăciun confecționat din mase plastice!\n\nSTIMAȚI CETĂȚENI, NU UITAȚI! \n\n PRINTR-UN COMPORTAMENT PREVENTIV, VĂ SALVAȚI VIAȚA ! \n\n ÎN CAZ DE SITUAȚII DE URGENȚĂ, APELAȚI 112",
    "metadata": {
      "original_file": "Est-Curier_0434.html"
    }
  },
  {
    "title": "Șerpii tot se tem de oameni",
    "content": "La 29 august o femeie din orașul Căușeni, a descoperit în casă un șarpe și a solicitat ajutorul salvatorilor. Aceștia, au extras reptila din bucătăria apartamentului, iar ulterior au eliberat-o în râul Botna.\n\nAnterior un asemenea incident a avut loc și la Corjova, Dubăsari. Un exemplar din specia balaurul dobrogean sau cum i se mai spune șarpele cu patru dungi a intrat în casa unui gospodar și s-a ascuns după frigider, emițând sunete de avertizare. Omul speriat voia să dea foc casei, dar la moment i-a venit gândul să cheme salvatorii. Venind la fața locului aceștia au mișcat frigiderul, dar reptila a fugit la bucătărie și s-a ascuns în plita de gaz. Deja lucrătorii de la întreprinderea de gestionare a gazoductului au fost solicitați. Au venit rapid, au deconectat plita și au scos-o afară. Au prins șarpele, dar ulterior l-au eliberat, se menționează într-un comunicat al organelor de drept din Dubăsari.\n\nLa Boșcana, r. Criuleni la fel au fost depistați șerpi într-un subsol.\n\n– Nu e nimic ieșit din comun. Șerpii fug de căldură în locuri mai răcoroase – spune Ion Guzun, șeful Inspecției Protecția Mediului Criuleni, solicitat de „E.C” – Nu e cazul de panică sau frică, căci în regiunea noastră și în genere, în zona de centru, șerpi veninoși nu sunt. Dacă găsiți în vreo încăpere un exemplar de dimensiuni mai mari sunați la 112.\n\nSilvia Ursu, specialistă la Societatea protecția Păsărilor și a Naturii din Moldova discutând cu mai mulți herpetologi a constatat că în Republica Moldova există doar opt specii de șerpi: Șarpe de casă (Natrix natrix), Șarpe de apă (Natrix tesselata), Șarpe de alun (Coronella austriaca),Balaur dobrogean (Elaphe sauromates), Șarpe rău (Dolichophis caspius),Șarpele lui Esculap (Zamenis longissimus), Vipera comună și Vipera de stepă.\n\nNici una dintre ele nu prezintă pericol de moarte pentru oameni, inclusiv vipera comună și vipera de stepă.\n\nCum procedăm când vedem un șarpe?\n• În cazul când dăm peste un șarpe, primul lucru pe care trebuie să îl facem este să păstrăm distanța.\n• Îi lăsăm loc să fugă și neapărat în lăsăm în pace, pentru că șerpii simt mult mai rapid decât oamenii când se apropie cineva. În acest fel întâlnirea va decurge fără victime și fără moartea inutilă a reptilei.\n• De asemenea, este important să înțelegem că șarpele cu care ne-am întâlnit nu o să ne urmărească sau persecute.\n• În caz că găsim un șarpe în propria gospodărie, trebuie să-l scoatem de acolo (îl punem într-un recipient, cu o mătură și un făraș, și îl eliberăm înapoi în natură la o distanță oarecare de casă).\n• Dacă avem dubii și nu știm exact ce specie este, mai bine să sunăm la 112.\n• În nici un caz nu îl omorâm!",
    "metadata": {
      "original_file": "Est-Curier_0121.html"
    }
  },
  {
    "title": "2 noiembrie - Moșii de toamnă. Ce poți da de pomană",
    "content": "În lumea creștină luna noiembrie începe cu zilele de pomenire a celor răposați.\n\nPotrivit calendarului ortodox, pe parcursul anului există trei sâmbete destinate pomenirii celor adormiţi sau, cum se mai spune în popor, “ale moşilor”.\n\nPrima dintre ele este Sâmbăta Moşilor de iarnă, care este precedată de lăsatul secului de carne, Sâmbăta Moşilor de vară este cea de-a doua, în timp ce Sâmbăta Moşilor de toamnă este cea de-a treia, şi este legată de sărbătoarea Sfântului Dimitrie, Izvorâtorul de Mir.\n\nMoșii de Toamnă în 2024 vor fi prăznuiți pe data de 2 noiembrie. În această zi credincioșii se adună la biserică pentru a-i pomeni pe cei adormiţi din neamul lor.\n\nDeși preoții din Criuleni spun că cea mai de preț și de folos ofrandă pentru un adormit este rugăciunea pentru mântuirea sufletului și iertarea păcatelor pământești ale acestuia, conform tradiției populare credincioșii pregătesc și colivă, vin, dulciuri, fructe de sezon, bucate pe care le dau de pomană la biserică sau cimitir. Fiecare dă de pomană ce poate și cum poate, căci contează menirea nu valoarea darului.\n\nPreoții îndeamnă enoriașii , după slujba de la biserică, să meargă la cimitir, să aprindă lumânări și să tămâiaze mormintele celor dragi, îngrijite din timp.\n\nSe crede că în această zi, sufletele morților se întorc “acasă” și au nevoie de rugăciunile și darurile celor vii pentru a-și găsi liniștea.\n\nÎn această zi de pomenire, cu toții trebuie să avem sufletele liniștite, să nu ne certăm și să ne împăcăm cu semenii.\n\nConform superstițiilor în această zi nu se face curățenie ca să nu ridice praful în ochii răposaților, nu se spală și nu se aruncă gunoiul ca să nu ajungă în mâncarea morților.\n\n“Moșii” reprezintă neamul din care ne tragem, strămoșii cei mai îndepărtați, toți cei dragi ai noștri. Ne rugăm pentru aceștia așa cum ne îndeamnă Sfântul Ioan Gură de Aur: “Să ne rugăm pentru cei morți, iar dacă cel mort este păcătos, să i se dezlege păcatele; iar dacă este un drept, să câștige prinos de plată și să mijlocească la Dumnezeu pentru noi” .",
    "metadata": {
      "original_file": "Est-Curier_0463.html"
    }
  },
  {
    "title": "Cetăţenii activi schimbă atitudinea locuitorilor şi autorităţilor or. Criuleni faţă de deşeuri şi problemele de mediu (foto, video)",
    "content": "În a doua jumătate a anului 2019, oraşul Criuleni devenea a doua localitate din raion (după s. Râşcova), unde cetăţenilor li s-au creat condiţii de colectare selectivă a gunoiului şi deşeurile colectate chiar mergeau spre reciclare. \n\n \n\n Realizarea se întâmpla graţie proiectului „Parteneriat pentru un mediu curat\", aplicat de către AO FCPS și Primăria Criuleni la Programul de Granturi Mici al Facilităţii Globale de Mediu. Proiectul a presupus organizarea condiţiilor de colectare selectivă a gunoiului în or. Criuleni şi în satele Zolonceni şi Ohrincea (în contextul adoptării noii Legi nr. 209 privind deşeurile), activităţi de motivare a cetatenilor care locuiesc în case individuale sa nu arunce la gunoişte resturi vegetale biodegradabile, care pot fi ușor transformate în îngrășăminte organice, dar și sa nu le mai ardă, poluâd aerul. Activitățile acelui proiect erau orientate spre reducerea cantității de gunoi care nimerea în pădurea criuleneană unde este gunoiştea și care adesea se aprindea, şi se mai aprinde încă periodic, devenind o adevărate „cameră de gazare\" a criulenenilor. În Ohrincea şi Zolonceni, sate din componenţa primăriei Criuleni, nu existau la acel moment posibilităţi de evacuare a gunoiului de la casele oamenilor de către serviciul comunal. O făcea fiecare independent, în locul unde le era mai aproape. Când problema a fost pusă pe ordinea de zi a autorităţilor ca şi un motiv de segregare socială a unei părţi din cetăţeni, locuitorii din Zolonceni au fost motivaţi să încheie contracte cu întreprinderea municipală şi de doi ani, conform unui orar, sunt deserviţi de serviciul de salubrizare, care le ridică gunoiul cu tractorul de la poartă. Pe lângă aceasta, în câteva zone din sat sunt amplasate platforme pentru colectarea gunoiului reciclabil. Cei de la Ohrincea au beneficiat de platforme dotate cu containere pentru gunoi reciclabil, dar satul locuit de peste o mie de locuitori, aşa şi nu şi-a soluţionat problema contractării serviciilor. \n\n \n\n În primul an de desfăşurare a acestui proiect denumit „Parteneriat pentru un mediu curat\", în or. Criuleni din grantul obținut și din contribuţia orașului, au fost construite 30 de platforme din beton (4 – în s. Ohrincea, 3 – în s. Zolonceni şi celelalte în or. Criuleni), cumpărate 20 de containere galbene pentru plastic şi instalate în or. Criuleni. Consiliul orăşenesc a alocat bani pentru 17 pubele pentru sticlă. La sursele din grantul GEF (15 mii de dolari), FCPS a cofinanţat din sursele IM Swedish Development Partner construcţia şi instalarea a 10 cutii din plasă pentru deşeuri din plastic, instalate în cele mai populate locuri din oraş, și a facilitat angajarea în câmpul muncii a trei persoane cu dizabilități la deservirea și monitorizarea curățeniei în jurul acestor platforme. \n\n Din 2018 şi până în prezent, deşeurile selectate sunt preluate de către una din companiile licenţiate de salubrizare, care le stochează la platforma de sortare ce-i aparţine şi le mai sortează o dată după categorii. Potrrivit antreprenorului, Eugeniu Butucea, majoritatea deşeurilor colectate de compania sa sunt exportate la fabrici de reciclare de peste hotare.",
    "metadata": {
      "original_file": "Est-Curier_0199.html"
    }
  },
  {
    "title": "Tradiția coptului „sfinților”, exersată la muzeul din Boșcana",
    "content": "Un grup de fetițe, ghidate de muzeografa Elena Samoilă, din com. Boșcana, r. Criuleni, au exersat azi, 19 martie, procesul de împletire a „sfinților” – un produs de panificație, ce face parte din pâinea de ritual. Aceștia sunt copți în satele moldovenești către data de 22 martie, când, pe rit vechi, biserica ortodoxă îi cinstește pe cei 40 de Mucenici.\n\n„Atelierul de copt din aluat este cel mai preferat al fetițelor, care vin la activitățile muzeului. Eu am pregătit din timp aluatul și le-am așteptat la ora 12.00, după lecții, ca să împletim „sfințișorii”. Data trecută, când am copt „crăciunei”, aluatul l-am făcut cu fetele împreună, și pentru că e același, și ele deja știu cum se face, azi am împletit din aluat făcut din timp. Am pus în el făină, sare, un pic de zahăr, apă, drojdie, iar la frământat mi-am mai înmuiat un pic mâinile în ulei. De regulă, pentru un rezultat frumos, ungem copturile cu ou bătut, dar de data asta, deoarece suntem în postul Paștelui, am uns „sfințișorii” înainte să-i coacem doar cu apă îndulcită cu zahăr, ca să obținem un luciu frumos. După ce i-am scos din cuptor, am stat împreună la un ceai cu „sfințișori” și le-am explicat semnificația acestui obicei. Sfinții se fac în forma cifrei opt, se dau de pomană în ziua când sunt prăznuiți 40 de Mucenici sau la noi se mai spune că e sărbătoarea sfinților” – povestește Elena Samoilă, directoarea muzeului de istorie din Boșcana.\n\nActivitatea atelierului are loc, periodic, la Centrul de cultură și tineret Boșcana, unde este o încăpere adaptată, dotată cu un cuptor electric. Următorul atelier, promite dna Elena, va fi dedicat prăjițeilor care se modelează cu ajutorul unei mașinuțe mecanice. Urmează un atelier de modelat „hulubași”. „Mai facem noi și ateliere de floricele, dar de fiecare dată mă întreabă „când coacem?”. Asta le place cel mai mult!” – constată dna Elena.\n\nIstoria Mucenicilor. Cei 40 de Mucenici erau soldați creștini care făceau parte din Legiunea a XII-a Fulminata din Armenia. Potrivit tradiției geto-dace, se credea că au fost 44 de Mucenici, dar Biserica Ortodoxă a numit și a adoptat varianta celor 40 de Mucenici. Aceștia ar fi fost aspru pedepsiți pentru credința lor și ar fi murit în chinuri, pentru că nu au dorit să se închine idolilor. În satele de peste Prut Mucenicii sunt pomeniți pe stil nou, la 9 martie, iar prăjiturile pregătite cu această ocazie se numesc și „mucenici”. Aceștia la fel au forma cifrei 8, care simbolizează echilibrul, și fie se coc din aluat dulce de cozonac, fie se fierb în apă îndulcită și condimentată cu scorțișoară.\n\nÎn fotografie: de rând cu Elena Samoilă, au preparat și au mâncat „sfințișori” Neagu Ilinca, Neagu Valeria, Țugui Dumitra, Vîntu Daria, Cazacu Ruslana, Ursu Adriana, Vasilachi Alina, Bounegru Adriana, Minodora Bejenar, Gaidău Laura, eleve în cl. IV în Liceul „Mihail Startulat” din Boșcana",
    "metadata": {
      "original_file": "Est-Curier_0033.html"
    }
  },
  {
    "title": "\"Hai Moldova\" anunţă plantare de arbori la Coşerniţa, mâine, 20 noiembrie",
    "content": "Asociaţia Obştească “Hai Moldova” anunţă că sâmbătă, 20 noiembrie, voluntarii care doresc să ajute la plantarea fâşiei riverane pe r. Ichel sunt aşteptaţi la Coşerniţa, r. Criuleni. În primăvara 2021, tot în această zonă, aceeaşi asociaţie a organizat plantarea a 6 ha de pădure, iar mâine plantaţia s-ar putea extinde cu încă 2 ha.\n\nContactată de “Est-Curier”, Nadejda Cebotari, preşedinta AO “Hai Moldova”, a explicat alegerea acestei locaţii: “Pe lângă faptul că este un loc frumos, noi creăm fâşie de protecţie riverană pe râul Ichel. Această vale, la moment, este practic seacă, goală. Conform celor mai bune practici de reabilitare a râurilor, a apelor, este crearea fâşiilor de protecţie riverane. Şi Legea 440, Legea Apelor, stipulează că fiecare râuleţ trebuie să aibă o fâşie riverană de protecţie, respectiv, prin plantare, noi contribuim la crearea unei fâşii de protecţie şi să îmbunătăţim mediul, flora, fauna, biotopul respectiv.” – a spus Nadejda Cebotari.\n\nZona plantărilor efectuate în primăvara anului curent a fost îngrădită cu un gard temporar, şi pe deasupra, este supravegheată de angajaţii Inspecţiei Ecologice Criuleni, primăria Coşerniţa, de voluntarii din Patrula ECO din Coşerniţa. Au fost cazuri când unii cetăţeni au ignorat împrejmuirea, aşa că nişte copaci au fost roşi de capre, dar că doi cetăţeni au fost amendaţi pentru aceste stricăciuni, cauzate de către animalele nesupravegheate, a spus Cebotari. Pe parcursul verii plantaţia de salcii şi plopi a fost îngrijită, cosită, ploile din vară au contribuit la prinderea a cca 90% din puieţii plantaţi, iar cei deterioraţi vor fi înlocuiţi în timpul plantării de mâine.",
    "metadata": {
      "original_file": "Est-Curier_0176.html"
    }
  },
  {
    "title": "Sergiu CLEȘCENCO: Golurile sunt pâinea forwardului",
    "content": "Sergiu Cleșcenco din Criuleni este un model de urmat pentru tinerii fotbaliști. Pasiunea pentru fotbal l-a ajutat să se afirme ca un bun profesionist și să cucerească simpatia microbiștilor din mai multe țări.\n\nMembru al FC Zimbru, Chișinău a fost 5 ani campion al Republicii Moldova, și în 1998 – deținător al Cupei Moldovei la fotbal. În 1994, apoi în 2000, a fost desemnat «Cel mai bun jucător al anului”. În 1998, în componența FC «Zimbru» Sergiu Cleșcenco, cu 25 goluri marcate în porțile adversarilor, e numit «Cel mai bun golgheter». În următorul an (1999) evoluând pentru FC «Зенит», Sankt-Peterburg, cucerește Cupa Rusiei, devenind «Maestru în Sport al Rusiei».\n\nA evoluat în campionatele de fotbal ale Olandei, pentru echipele «Go Ahead Eagles» (62 meciuri, 9 goluri), ale Germaniei FC «Gamburg», FC«Eintracht», Rheine, FC «Hansa»,Rostock, ale Israelului – FC «Makkabi», Haifa, (71meciuri, 29 goluri), FC «Hapoel», Tel-Aviv (62 meciuri, 22 goluri) și FC «Bnei Yehuda». În anii 1990, 1998, apoi în 2005, 2006 și 2007 a jucat în campionatul Rusiei de fotbal pentru echipele «Spartak» (Оriol), «Zenit» (Sankt-Peterburg), «Metalurg» (Kemerovo), «Sibir», (Novosibirsk). În 2008-2010 antrenează selecționata Moldovei (U-17), iar în 2010-2012 – selecționata Moldovei (U-19).\n\nÎn 2010-2013 este antrenorul principal, apoi ajutorul antrenorului principal al echipei FC «Milsami», Orhei.\n\nÎn 2013 este numit în funcția de director al FC «Zimbru», Chișinău, apoi – antrenorul principal al clubului. În 2013-2014 e în funcția de director principal executiv al FC «Zimbru» În anii 2014-2016 Sergiu Cleșcenco este aprobat în funcția de director sportiv al FC «Uniao Deportiva de Leiria», Portugalia, iar în 2016-2017 îndeplinește funcția de antrenor-adjunct al acestui club de fotbal. În 2017 el pleacă la Rostov pe Don, unde lucrează în calitate de ajutor al antrenorului principal al FC «Rostov» Leonid Kuciuk, fostul antrenor principal al echipei de fotbal «Sheriff», Tiraspol.\n\nÎn luna mai 2018 Sergiu Cleșcenco este numit antrenor principal al selecționatei Moldovei (U-21).\n\nActualmente este antrenor principal al selecționatei Moldovei (U-21) și a acceptat să răsfoiască amintirile pentru cititorii ”Est-Curier”.\n\n-Domnule Cleșcenco, vă mai amintiți de anii copilăriei pe când ați început să practicați fotbalul?\n\n-O, da! Au fost ani, care mi-au adus o sumedenie de bucurii. Familia noastră locuia la câțiva metri de stadionul din orașul Criuleni, unde aveau loc multe competiții sportive. Pe la vre-o 7 anișori am mers la stadion unde Mihai Iațco, antrenorul Școlii Sportive din Criuleni, învăța băieții din oraș a juca frumos fotbal. Permițindu-mi să joc fotbal și mie, el apoi îmi zice: «Sergiu, de mâine eu te aștept la antrenamente». Mie foarte mult îmi plăcea să driblez cu mingea, să întrec băieții la fugă… Pe atunci echipa noastră de copii participa la diferite turnee republicane. Țin minte un caz haios. Am plecat cu echipa la turneul de fotbal din satul Ciobruciu, raionul Slobozia. Acasă băieții au băut lapte, da la Ciobruciu am mâncat fructe proaspete. A urmat o indigestie că antrenorul nu știa ce să facă cu noi…\n\n-Apoi antrenorul v-a recomandat să continuaţi serios să vă antrenaţi la Liceul Republican cu Profil Sportiv din Chișinău.\n\n-În anul 1985 din toată republica au început să adune băieți talentați în fotbal la Liceul Republican cu Profil Sportiv, pentru a-i educa special în tehnica de a juca cu balonul pe terenul de fotbal. Din Criuleni, țin minte, am fost îndreptați la Chișinău vre-o câțiva băieți de diferite vârste, însă din toți am rămas să învăț regulile și tehnica fotbalului doar eu . Cu noi pe atunci lucrau cunoscuții fotbaliști ai echipei «Nistru», Chișinău, portarul Vladimir Karev, atacantul Eugen Piunovschi, apoi și fundașul Anatol Râbac. Cu Karev noi ne ocupam de pregătirea fizică, ridicam greutăți, alergam cross, iar Piunovschi ne învăța cum să driblăm cu mingea, cum să trecem de apărătorii echipei adverse și alte nuanțe ale fotbalului. Echipele liceului participau la diferite turnee între liceele cu profil sportiv din Rusia, Lituania, Uzbekistan, Turkmenia, Georgia și altele. Participam și la turneele de iarnă a ziarului «Chișinăul de seară», «Portarul tânăr» și altele. Țin minte că echipa noastră a ocupat locul IV în campionatul republican între echipele de juniori. Îmi amintesc cum am plecat în orașul Кривой Рог din Ucraina, unde echipa noastră a ocupat locul II. Eu am marcat un gol echipei de juniori din Moscova și am fost menționat ca cel mai bun jucător mijlocaș al turneului.\n\n-Cum de ați ajuns să jucați în echipa «Nistru», Chișinău de pe atunci?\n\n-Pe atunci, noi tinerii fotbaliști de perspectivă, cum se zicea, eram urmăriți de cunoscuții fotbaliști de la echipa «Nistru», Chișinău Vladimir Țincler și Anatol Teslev. În ultimii an – un an și jumătate de învățământ la Liceu, o grupă de tineri fotbaliști printre care eu, Sergiu Secu, Ruslan Roic, Vasile Coșelev și alții am fost selectați pentru a evolua în echipa chișinăuiană «Nistru», cum se numea pe atunci. Mai mult ca atât fiecare primea bursă de 40 ruble sovetice. La vârsta de doar 17 ani, eu am ieșit la schimb pe terenul de fotbal în meciul cu echipa «Dinamo», Suhumi, Gheorgia, și peste cinci minute am fost grav traumat. Ca rezultat, șase săptămâni am fost în ghips acasă la Criuleni. Îmi era ciudă de nu mai puteam!\n\n-Trauma nu v-a frânt. După tratament aţi revenit la echipa Zimbru?\n\n– Da, m-am întors la echipă, care era pregătită pe atunci de Ion Caras, Dudu Georgescu, Pavel Cebanu, Ahmed Alescherov. «Nistru» Chișinău evolua în Liga I din Campionatul Uniunii Sovetice. Echipele adversare erau destul de puternice. Printre ele «Rotor», Volgograd, «Fakel», Voronej, «Torpedo», Kutaisi, «Lokomotiv», Nijnii Novgorod, «Metalurg», Zaporojie, «Pahtakor», Tașkent, «Neftci», Baku, «Tiras», Tiraspol, «Șinnik», Iaroslavl, și altele. Eu m-am remarcat cu câteva goluri. În luna mai împlinisem 18 ani. Valentin Goian, care era antrenor la echipa «Spartak» din orașul Oriol, Rusia, m-a invitat să joc în poziția de atacant la echipa locală. Acolo eu am acumulat o experiență bogată de joc.\n\nDupă puțin timp am revenit din nou la echipa «Zimbru», unde jucam cu Alexandru Spiridon în linia de atac. Apoi în 1995 împreună cu Sergiu Nanu am plecat să jucăm pentru echipa olandeză «Go Ahead Eagles», marcând într-un meci două goluri în porțile renumitei formații «Feyenoord», Rotterdam. În 1997 Nicolae Ciornâi, președintele FC «Zimbru», mă invită din nou la echipa chișinăuiană. În sezonul 1997/1998 am devenit cel mai bun forward al echipei și antrenorul Semion Altman m-a sfătuit să plec la Sankt-Petersburg pentru a juca în echipa «Zenit», antrenată de cunoscutul antrenor Anatolii Bâșoveț. După jumătate de sezon, am cucerit cu echipa de pe râul Neva Cupa Rusiei la fotbal, devenind Maiestru în sport al Rusiei.\n\n-În Israel am plecat în 1999. Acolo am jucat pentru echipa «Makkabi» din or. Haifa, marcând în porțile adversarilor 29 de goluri în 71 de meciuri. O evoluție mai bună a fost în echipa «Hapoel», Tel-Aviv, cu care am cucerit Cupa Israelului și de 2 ori am devenit posesor al medaliilor de argint. De această echipă sunt legate cele mai strălucite jocuri în Cupa UEFA (actuala Liga Europei).\n\n-O deosebită bucurie am primit în meciul din cadrul Cupei UEFA când pe stadionul din Tel-Aviv echipa noastră a obținut victoria asupra formației titulare engleze FC «Chelsea» în care evaluau celebrii Zola, Decan, Pety, Terry, Lampard, cu 2:0. Balonul a fost trimis în careu pe o curbă înaltă și eu în duel cu fundașul Decan (jucător de valoare al selecționatei Franței de atunci) am sărit primul și cu capul am trimis balonul în plasa porții. Pe stadionul din Tel-Aviv a izbucnit un vulcan de emoții! Era deja a 93-a minută a meciului. Adversarilor nu le rămânea timp deja de a mai egala scorul. Un alt meci încordat, din cadrul Cupei UEFA de pe atunci, a fost cel cu echipa italiană «Milan» in componența căreia evoluau cunoscuții fotbaliști Maldini, Cosacurto, Șevcenco… În meciul ¼ a Cupei UEFA eu am marcat singurul gol, care ne-a adus victoria cu 1:0.\n\n-Sergiu, aveţi un fiu care joacă bine fotbal…\n\n-Feciorului meu, căruia îi zice Niky, de mic copil i-a plăcut să joace fotbal. Josuț de statură, însă iute de picior și la gândire, băiatul a fost antrenat la început la Clubul de Fotbal pentru Copii și Tineret «Buiucani» din Chișinău. Eu îl urmăream cum joacă mingea, uneori îl sfătuiam cum ar fi fost de procedat mai bine pe teren în diferite situații. Niky muncea mult și cu încetul progresa în tehnica de joc a fotbalului. Eu pe atunci lucram cu selecționata Moldovei de juniori (U-17) și de tineret (U-19), care au trecut în eșalonul de elită al Campionatului European, apoi și la echipa FC «Milsami», Orhei. Pe atunci un cunoscut de al meu Alexandru Tolsticov, președintele FC «Uniao Deportivo de Leiria» din Portugalia m-a invitat să muncesc în calitate de selecționer al grupei de copii și juniori, apoi am fost și antrenor adjunct al echipei compuse din fotbaliști tineri cu perspectivă. Acum Niky are 17 ani și joacă în echipă pe poziția de atacant. În acest sezon deja a marcat 4 goluri, unul din care în poarta cunoscutului FC «Benfica», Lisabona. Apropo, selecționata Portugaliei (U-19) în anul 2018 a cucerit titlul de Campioană a Europei.\n\n-În luna mai anul curent ați fost numit antrenorul principal al selecționatei Moldova (U-21). Cum a evoluat echipa în sezonul 2018?\n\n-Dacă să analizăm meciurile amicale și cele oficiale, aș zice că de lucru mai este mult. Totuși cele două meciuri amicale cu Slovacia (0:0) și cu Armenia (1:0), urmate de meciurile preliminare din cadrul Campionatului Europei 2020 cu Belarus (2:2), San-Marino (1:0) și cu Cehia în deplasare (0:1), arată că echipa are potențial de a crește. Trebuie să remarc, că băieții au devenit mai curajoși în lupta pentru balon și organizează o tactică mai bună de atac a porților adversarilor.\n\n-Antrenorul Sergiu Cleșcenco e dispus să pregătească echipa ca să înfrunte și Campionatul European din 2020?\n\n-Deși contractul cu FMF se termină la finele anului 2018, eu doresc să-mi continui colaborarea cu selecționata Moldovei (U-21) și în 2019. În echipă s-a stabilit o atmosferă de prietenie, băieții au găsit multe idei de a juca mai bine fotbal. La începutul anului 2019 va fi tragerea la sorți pentru preliminarele Campionatului European (U-21), când ne vom afla adversarii.\n\nGrupă H în fruntea căreia e selecționata Franței, campioana Mondialului din 2018 este destul de interesantă. Și celelalte echipe, ca Islanda și Turcia sunt destul de bune din punct de vedere tehnic și tactic. Cu selecționata Albaniei suntem aproape la același nivel. Echipa Andorei e mai slăbuță, însă cum ne demonstrează unele echipe de așa rang, ele pot demonstra și surprize. Totul depinde de cum fotbaliștii selecționatei Moldovei vor realiza fazele de gol.\n\n-Cine, după părerea Dvs, merită să fie numit Cel mai bun jucător al sezonului 2018?\n\n-Eu zic că atacantul Radu Gânsari, care a demonstrat un fotbal frumos, marcând numeroase goluri în porțile adversarilor.\n\n-Vă mulțumesc pentru interviu și Vă doresc pe viitor succese cu selecționata Moldovei (U-21).\n\nFotografiile sunt din arhiva personală a lui Sergiu Cleşcenco, oferite de el pentru publicare.",
    "metadata": {
      "original_file": "Est-Curier_0361.html"
    }
  },
  {
    "title": "Numărul milionarilor în Republica Moldova a ajuns la 6416 persoane. Vezi unde au câștigat banii",
    "content": "Numărul milionarilor din Republica Moldova e în creștere, conform comunicatului emis de Serviciului Fiscal de Stat în baza evaluării celor 101 807 declarații cu privire la impozitul pe venit pentru perioada fiscală 2023, depuse de către persoanele care desfășoară activitate economică, și 196 940 declarații cu privire la impozitul pe venit depuse de contribuabili – persoane fizice care nu desfășoară activitate de întreprinzător.\n\nPentru perioada fiscală 2023, la situația din 24 mai 2024, 6 416 persoane fizice au obținut venituri de peste 1 milion lei fiecare (față de 4 810 persoane fizice pentru perioada 2022), venitul total obținut de aceste persoane este de 19,7 miliarde lei, iar impozitul reținut e în sumă de 1,46 miliarde lei. (față de 17,6 miliarde lei venituri, și impozit reținut în sumă de 1,45 miliarde lei pentru perioada 2022). \n\n Cea mai mare sumă a venitului declarat de către o persoană fizică în anul 2023 în baza Declarației (Forma CET18) a fost de 28,8 milioane lei.\n\nCea mai tânără persoană din categoria milionarilor are 19 ani, cea mai vârstnică – 83 ani. Din numărul total al persoanelor care au obținut venituri mai mult de 1 milion de lei sunt 4542 contribuabili de gen masculin și 1874 feminin.\n\nÎn totalitatea veniturilor obținute de către persoanele fizice cetățeni, predomină veniturile sub formă de plăți salariale (75,46 %), urmate de veniturile obținute din dividende (11,59 %) și veniturile obținute din transmiterea în posesie și/sau folosință a proprietății imobiliare și mobiliare, cu excepția terenurilor agricole (3,15 %).\n\nSuma veniturilor obținute conform informațiilor prezentate de către plătitorii de venituri, pentru anul 2023 a constituit 111,7 miliarde lei, venit obținut de către 1,59 milioane persoane, iar impozitul pe venit reținut la sursa de plată și declarat a constituit 8,7 miliarde lei.\n\nRaportul integral aferent rezultatelor recepționarii declarațiilor cu privire la impozitul pe venit pentru anul 2023 poate fi accesat la rubrica Rapoarte anuale de pe pagina-web oficială a SFS – https://sfs.md/ro/pagina/rapoarte-anuale .",
    "metadata": {
      "original_file": "Est-Curier_0224.html"
    }
  },
  {
    "title": "500 milioane lei pentru compensarea majorărilor prețurilor la energie",
    "content": "Guvernul a aprobat, în ședința din 30 decembrie 2024, ajustarea indicatorilor la calculul compensațiilor pentru energie pentru perioada decembrie 2024 – martie 2025. Astfel, compensațiile la energie sub formă de plată monetară, în special pentru cei care consuma gaze naturale, vor crește.\n\nModificările vin să atenueze impactul generat de majorarea tarifelor la gazele naturale, de la 1 decembrie 2024, prin ajustarea formulelor de calcul pentru compensații.\n\nPentru energia termică, electricitate și combustibil solid valoarea maximă va rămâne la nivelul de 800 lei, iar pentru toate tipurile de energie va spori cu 200 lei.\n\n„Compensația medie va crește de la 524 de lei în luna noiembrie la 715 lei în luna decembrie. Aceste compensații vor asigura un tarif final pentru cetățeni care nu este mai mare decât cel de anul trecut” , a spus Alexei Buzu, ministrul Muncii și Protecției Sociale.\n\nModificările mai prevăd că testul de non-vulnerabilitate nu se aplică gospodăriilor casnice în componența cărora se află cel puțin o persoană cu dizabilitate severă. Măsura va oferi sprijin adițional pentru perioada rece a anului tuturor familiilor cu persoane cu dizabilități.\n\nCompensațiile aferente perioadei decembrie 2024 – martie 2025 vor fi distribuite beneficiarilor în perioada ianuarie – aprilie 2025. Decizia privind valoarea compensației pentru luna decembrie va putea fi vizualizată în cabinetul personal începând cu 10 ianuarie.\n\nPentru luna decembrie 2024, implementarea proiectului presupune un cost total în valoare de 500 milioane lei, pentru circa 670 de mii de beneficiari.\n\nÎn luna noiembrie, peste 703 mii de gospodării s-au înregistrat în Sistemul Informațional compensatii.gov.md , iar în luna decembrie au fost înregistrate peste 33 de mii de cereri noi.",
    "metadata": {
      "original_file": "Est-Curier_0418.html"
    }
  },
  {
    "title": "Proiectul “EU4Culture” vine cu un nou apel",
    "content": "Proiectul “EU4Culture”, finanțat de Uniunea Europeană, lansează un grant de mobilitate pentru artiști individuali și profesioniști din domeniul cultural din Armenia, Azerbaidjan, Belarus și Republica Moldova.\n\nApelul de granturi sprijină activități precum stagii, vizite de studiu, conferințe (online/offline), dezvoltare profesională și alte activități care se desfășoară într-o altă țară și care promovează schimbul de cunoștințe și dialogul intercultural. Artiștii și profesioniștii din domeniul cultural cu vârsta de peste 18 ani, din toate sectoarele culturale și creative, care sunt rezidenți permanenți legali în Armenia, Azerbaidjan, Belarus și Republica Moldova sunt eligibili pentru a aplica. Sunt eligibile doar proiectele de mobilitate individuală și internațională.\n• Mobilități pe termen scurt (5-10 zile calendaristice, inclusiv zilele de deplasare) – până la 1.500 de euro;\n• Mobilități pe termen mediu (11-35 de zile calendaristice, inclusiv zilele de călătorie) – până la 3.500 de euro;\n• Mobilități pe termen lung (36-84 de zile calendaristice, inclusiv zilele de călătorie) – până la 5.000 de euro.\n• Mobilități virtuale (fără deplasare, dar cu participare online la un eveniment care are loc în altă țară) – până la 1 000 de euro, care acoperă doar taxa de înscriere.\n\nPentru a aplica pentru granturile de mobilitate EU4Culture, candidații trebuie să prezinte un plan de acțiune și un buget pentru mobilitatea internațională propusă prin intermediul Portalului de aplicații Goethe (GAP) .\n\nPersoanele interesate se pot înregistra din timp pentru a participa la sesiunile de informare privind granturile de mobilitate EU4Culture: pe 20 decembrie pentru Belarus ( înregistrare ) pe 10 ianuarie pentru Moldova ( înregistrare ), pe 15 ianuarie pentru Azerbaidjan ( înregistrare ) și pe 16 ianuarie pentru Armenia ( înregistrare ).\n\nEU4Culture este un proiect de patru ani finanțat de Uniunea Europeană pentru a sprijini sectorul cultural și creativ, cu un accent special pe orașele și localitățile care nu sunt capitale din țările Parteneriatului Estic. Proiectul este implementat de Goethe-Institut (lider), Centrele Cehe, Institutul Cultural Danez și Institutul Francez de Georgie.\n\nDe la înființarea sa, EU4Culture a lansat trei cereri de granturi de mobilitate, sprijinind proiectele de mobilitate a 274 de persoane.",
    "metadata": {
      "original_file": "Est-Curier_0048.html"
    }
  },
  {
    "title": "Ceasul Victoriei sau arta de a da sens zilelor",
    "content": "Născută într-o familie numeroasă de prin părțile Hînceștiului, Victoria Frunză visa să devină învățătoare. A făcut și studii pedagogice, dar mult în școală nu s-a reținut, pentru că destinul i-a găsit altă misiune. La cumpăna de secole a practicat și antreprenoriatul, însă dragostea pentru cultură, artă și frumos moștenită de la mama Dnei a fost dominantă. Un necaz a făcut-o să pună mâna pe pirograf și să devină o meșteriță populară inedită, sfidând percepția că pirogravura e o îndeletnicire mai mult bărbătească. Acum lucrările ei sunt la mare căutare atât în țară cât și peste hotare și despre treptele urcușului în noua pasiune povestește deja zâmbind.\n\n– Prima dată am văzut un pirograf la școala pedagogică din Orhei. Acolo aveam câteva ore dedicate muncii, cum azi noi le numim orele de educație tehnologică și ne-au arătat ce putem face cu acest instrument. Desigur, nu erau lucrări de care realizez eu acum, doar chestiuni de inițiere. Au trecut decenii de atunci și abia cu câțiva ani în urmă, când am renunțat la antreprenoriatul tradițional și mă gândeam cu ce să mă ocup, ca să am și bani, dar și plăcere pentru ceea ce fac mi-am amintit de pirograf.\n\n– Cum v-ați pregătit pentru a realiza prima lucrare și ce senzație ați avut când ați văzut rezultatul ? \n\n – A fost un pas spre necunoscut. Nu știam pe ce lemn să fac, nu știam cu ce să încep mai întâi, cu toții știm că primul pas este cel mai greu. Îmi aduc aminte pe prima lucrare. Am scris „Tatăl nostru’”. Am scris fără să trag linii, pur și simplu am încrustat și îmi părea atât de frumoasă acea lucrare… Cu timpul înțeleg că nu era perfectă cum credeam eu când am făcut-o, pentru că reînnoind cunoștințele, dezvoltând tehnica, abilitățile, am obținut noi performanțe și lucrările mele au devenit mult mai atractive.\n\n– Ce vă inspiră în munca dumneavoastră? \n\n – Pe mine mă inspiră tot, culeg citate, diferite fraze din cărți, ziare, reviste, de pe internet, din viața de zi cu zi și le aranjez pe lemn. Pot spune că nu eu am ales lucrul cu pirograful, ci el m-a ales pe mine, dar m-am condus toată viața după sfatul mamei: ”Când vei face un lucru, să-l faci cu drag și dăruire, ori îl faci frumos, ori nu-l faci deloc.” Eu vreau să le mulțumesc oamenilor, că au încredere în mine, căci încrederea se obține foarte greu și eu mă strădui ca aceea încredere să nu dispară, să le placă ceea ce realizez eu.\n\n– Acum lucrările D-voastră sunt cunoscute și peste hotarele țării. \n\n – Da, cu părere de bine, am făcut și lucrări în limbi străine și mi le comandă tot conaționalii noștri, care se află în țările date. Nu e vorba doar de texte pirografiate, dar și ceasuri, care vestesc ora în casele persoanelor pasionate de lucrări inedite.\n\n– Având o experiență de viață, fiind prima meșteriță, cu acte în regulă, ce practică pirogravura în raionul Criuleni ce sfat ați da tinerilor care abia încep a-și contura cariera profesională? \n\n – În viață, fiecare om are talentul lui, fiecare învață pentru o meserie, fiecare are calea lui, dar orice ai face să faci cu drag, să nu faci munca doar cu gândul să o termini mai repede, așa viața nu are niciun rost. Noi trebuie să fim fericiți când facem un lucru, căci fiecare zi este o filă din viața noastră și noi trebuie să colorăm acea filă cu cât mai multe nuanțe ale fericirii, căci la final nu contează câți ani ai trăit, câte zile sau câtă avere ai adunat, ci contează cât de fericit ai fost. Ocupați-vă cu ceea ce vă place, cu ceea ce vă face fericiți, cu adevărat. Aș dori să adaug, că activitatea mea o desfășor în conformitate cu legea, sunt deținătoare de Patentă de întreprinzător, care se ocupă cu confecționarea lucrărilor de artizanat și plătesc taxe corespunzătoare statului.\n\n– Vă mulțumesc pentru această destăinuire și sperăm la un nou vernisaj al lucrărilor semnate de meșterița Victoria Frunză, din Bălășești.\n\nArticol elaborat în cadrul proiectului “Consolidarea Presei Independente și a Educației Mediatice în Moldova” derulat de ERIM, cu suportul financiar al Biroului pentru Democraţie, Drepturile Omului şi Muncă al Departamentului de Stat american. Opiniile exprimate în această publicație nu reflectă neapărat poziția ERIM.",
    "metadata": {
      "original_file": "Est-Curier_0336.html"
    }
  },
  {
    "title": "Carburanții devin mai scumpi",
    "content": "Prețul la benzină și motorină continuă să crească. Conform hotărârii Agenției Naționale pentru Reglementare în Energetică (ANRE) pentru 13 septembrie 2023 au fost stabilite următoarele prețuri:",
    "metadata": {
      "original_file": "Est-Curier_0273.html"
    }
  },
  {
    "title": "”Ia copiii și du-te unde se duc oamenii!”",
    "content": "Starea de lucruri pe platoul Cocieri era tensionată din septembrie 1991, de cum apăruse cazacii și gardiștii la Dubăsari, dar s-a transformat într-un război în noaptea de 1 spre 2 martie1992.\n\nÎn cinci luni, și-au pierdut viața în acel război 364 de persoane, 36 de persoane au dispărut fără urmă, 297 de persoane au ajuns invalizi după război. De atunci practic în fiecare casă de pe platoul Cocieri, trăiesc oameni afectați fizic și emoțional de acel război.\n\nÎn acel început de martie 1992, Ion Verlan de la Molovata Nouă lucra șofer la sovietul sătesc (primărie) și împreună cu dl Ion Oprea, președintele (primarul) au mers să vadă ce se întâmplă la Roghi, localitate ce făcea parte din comuna Molovata Nouă. Au ajuns lângă ferma de iepuri și cum s-a oprit mașina au început a zbura gloanțele spre ea. \n\n Peste câteva minute în preajma lor a fost detonat tancul armatei a 14. Având în spate trei ani de serviciu militar, inclusiv opt luni misiune specială în Cuba, nu s-a speriat atât de gloanțe, cât de conștientizarea situației că familia, copiii lui sunt în pericol de moarte.\n\n– Ia copiii și du-te unde se duc oamenii!- i-a zis nevestei, care încă nu înțelegea ce se întâmplă cu adevărat.\n\nProgramul ”Vremea” transmitea știri despre invadarea forțelor române a orașului Dubăsari, pe când blindatele \n\n armatei a 14 trăgeau la nimereală prin Cocieri, Corjova. În sat lumea auzea doar despre cele ce se întâmplă cu adevărat unul de la altul. Nu vroia femeia să plece, să lase gospodăria, dar aflând despre atrocitățile de la Corjova, a acceptat să treacă Nistrul.\n\n”Eu nu știu de ne vom mai întâlni vreodată” – i-a șoptit nevestei, îmbrățișând copii înainte de îmbarcare. \n\n Acele vorbe și acum îi stau pe inimă dnei Verlan. Aceasta își amintește cum, de rând cu alte femei din sat, a urcat pe podul plutitor ce-i ducea la Molovata, pe malul drept. Ajunși la debarcader a văzut un bărbat îmbrăcat într-o cămașă albă plină de sânge, care-i grăbea să meargă mai repede și să se tupilească. \n\n Nu știa doamna că în ajun autobuzul cu refugiați, staționat în fața casei de cultură din Molovata, a fost mitraliat de pe pozițiile separatiștilor de la Roghi. Ulterior a fost poreclit ”autobuzuI morții”.\n\nÎn el și-a pierdut viața Nina Scaun, care trebuia să aducă pe lume un copilaș. Noii sosiți au fost direcționați deja spre biserică , unde-i aștepta transportul ca să plece la Chișinău. Mame tinere cu sugaci, speriate, sperau să meargă undeva ca să-i scape de urgie…\n\nRevenit acasă, Ion Verlan a simțit greutatea singurătății și frica pentru viața copiilor. Erau sentimente pe care \n\n le trăiau toți locuitorii ce au rămas în sat, să-și apere casă și țara: \n\n – Fiecare casă din sat are istoria ei legată de acele timpuri. O profesoară, bunăoară, a refuzat să se refugieze pen- \n\n tru că avea mama țintuită la pat și nu o putea lăsa. Primarul Ion Oprea a adunat bărbații zicând: ”Băieți, care puteți și vreți, iesiți și mergeți în tranșee, arme sunt din unitatea militară”.\n\n– Tranșeele se săpau spontan când venea informația că vin trupe de la Dubăsari, Râbnița, – povestește dl Ion Verlan. – Bărbații îngrijeau de gospodării, erau în tranșee, bucătăresele găteau mâncare pentru combatanți, adică toți asigurau spatele frontului. Seara ieșeam în drum să aflăm vești noi. Două săptămâni locuitorii platoului Cocieri au ținut piept singuri războiului. Mihail Nour, Alexei Gazea și Vasile Beșleaga au căzut primirii, apărând patria. Apoi au început a veni ajutoare din partea dreapta: polițiști, voluntari. Am fost tari pe poziții, dar satul Roghi \n\n l-am pierdut, când a fost dat ordinul de retragere. Eram șoferul primarului, care era mereu pe linia întâi. Aduceam \n\n medicamente, produse de la Criuleni, Chișinău, Cimișlia. Treceam noaptea cu paromul cu lampile stinse. Odată fiind pe drumul dintre Ustia și Zolonceni au început a împușca asupra noastră. Atunci a fost omorată și o femeie. Nu dă Doamne nimănui să mai treacă prin ce am trecut noi! Nu a trebuit să pornească acel dezastru. 12 băieți, ca florile, din sat și-au pierdut viața atunci. A suferit multă lume nevinovată pe acest platou, inclusiv copii, \n\n femei, civili care întâmplător au nimerit în calea vrăjmașilor. \n\n -Au trecut 30 de ani de atunci, s-a schimbat spre bine starea de lucruri?\n\n– În 30 ani noi am îmbătrânit, numărul participanților s-a rărit, dar posturile de control așa și sunt. Mai nici nu tragem atenție la pacificatorii aceștia. Deam ne-am deprins cu ei. Da tot mă zgârîie la inimă că eu, în țara mea, \n\n ieșind din sat, trebuie să arăt cuiva pașaportul de parcă mă duc la Viena.\n\n– Aveți și legitimație de participant la război? \n\n – Am, dar trebuia la tot satul să le dea legitimații de participant la război, că toți am trecut prin foc și pară pentru \n\n a păstra integritatea țării. Deși nu-i nici o trecere cu legitimațiile acestea, așa-s, doar pentru suflet. Îmi pare rău de \n\n țara asta a noastră, că a pierdut atâția bărbați tineri, în floarea vârstei. Îmi pare rău de băieții care au fost ridicați de pe platoul Cocieri și trimiși la Bender, unde au fost omorâți…\n\n– Anul 2022 este declarat anul veteranilor, participanților la conflictul armat de pe Nistru. Care este dorința Dvoastră? \n\n – Îmi doresc sănătate și pace, să nu vadă nepoții noștri ceea prin ce-am trecut noi și copii noștri. A fost o trage- \n\n die. Războiul s-a trecut, nu dă Doamne altul!",
    "metadata": {
      "original_file": "Est-Curier_0320.html"
    }
  },
  {
    "title": "Tarife reduse pentru energia electrică",
    "content": "Astăzi, Agenția Națională pentru Reglementare în Energetică a dat undă verde pentru reducerea tarifelor la energia electrică.\n\nConsumatorii din centrul și sudul țării vor plăti 2,39 lei/kWh, adică cu 18 bani mai puțin, în timp ce cei din nordul țării vor avea un tarif de 2,88 lei/kWh, cu o scădere de 32 de bani față de tariful actual.\n\nAceste modificări vor fi valabile din momentul în care sunt publicate în Monitorul Oficial al Republicii Moldova. Ajustările au fost făcute în urma cererii făcute de Premier Energy, care propusese cu câteva zile în urmă o reducere a tarifului cu 16 bani.\n\nUltima dată când prețul energiei electrice a scăzut a fost în luna iulie a acestui an. Atunci, tariful pentru consumatorii Premier Energy a fost redus cu 42 de bani, iar pentru cei de la FEE Nord a fost mai mic cu 38 de bani.",
    "metadata": {
      "original_file": "Est-Curier_0265.html"
    }
  },
  {
    "title": "Experții pledează pentru completarea și uniformizarea cadrului legal privind combaterea discursului de ură și a faptelor motivate de prejudecată",
    "content": "În aprilie 2022, Parlamentul Republicii Moldova a modificat Codul Contravențional (CC) și Codul Penal (CP), introducând prevederi și sancțiuni noi de prevenire și sancționare a acțiunilor de instigarea la discriminare (CC, art.70 (prim)), dar și a acțiunilor violente pe motive de prejudecată (CP, art. 346).\n\nDupă doi ani și jumătate, apărătorii drepturilor omului vorbesc din nou despre necesitatea completării și uniformizării cadrului legal, dar și despre alte soluții menite să consolideze capacitatea instituțiilor statului de a activa eficient și de a produce rezultate. \n\n În opinia specialiștilor în drepturile omului, prin discurs de ură subînțelegem atât acțiunile care duc la ofensarea și denigrarea persoanelor, cât și instigarea la ură și discriminarea unor persoane de către altele, fiind promovate stereotipuri și prejudecăți.\n\nGheorghina Drumea, membră a Consiliului pentru Egalitate, consideră că, din cauza lipsei în legislație a noțiunii „discurs de ură”, organele de anchetă întâmpină dificultăți în documentarea cazurilor și aplicarea sancțiunilor. La momentul actual doar discursul care instigă la discriminare este sancționabil. Discursul care propagă, justifică sau promovează ura rămâne nepedepsit. Prin urmare, este necesară ajustarea cadrului legal prin introducerea noțiunii și respectiv contravenției de discurs de ură care sa conțină toate formele de manifestare a acestuia. Ea adaugă: „ Faptul că instigarea la ură și discriminare se pedepsește contravențional în campania electorală și penal în afara ei reprezintă o altă lacuna care creează dificultăți organelor de drept, de aceea este nevoie de uniformizat aceste prevederi ”.\n\nInspectoratul General de Poliție (IGP) ne-a informat că în anul curent s-a atestat o tendință de creștere a cazurilor penale instrumentate de organele de drept, comparativ cu perioada similară a anului trecut, dar și o descreștere a celor contravenționale. Aceasta se datorează consolidării capacității ofițerilor de anchetă de a califica și investiga corect cazurile raportate de oameni, urmare a instruirilor pe care IGP le desfășoară cu regularitate. Pentru a eficientiza activitatea instituției, IGP a aprobat recent Instrucțiunea privind constatarea și/sau examinarea contravențiilor comise din motive de prejudecată, care explică detaliat modalitatea de constatare și examinare a incidentelor motivate de prejudecată, inclusiv a discursului de ură. Totodată, în prezent, IGP în parteneriat cu Procuratura Generală, dezvoltă Ghidul metodologic privind investigarea și judecarea infracțiunilor motivate de ură și a discursului de ură.\n\nDeputata Angela Munteanu-Pojoga , secretarul Comisiei parlamentare pentru drepturile omului și relații interetnice, consideră că pentru a combate mesajele de ură e nevoie de educație incluzivă și conlucrare între instituțiile statului, societatea civilă și cetățeni. „Discursurile de ură divizează societatea și pierdem din coeziunea socială. (…) E important să lucrăm la consolidarea capacităților instituțiilor publice naționale și ale ONG-urilor în combaterea discursului de ură. Trebuie să încurajăm cetățenii să vorbească despre mesajele de ură și discriminare ”, explică deputata. Ea mai susține că membrii Comisiei sunt deschiși pentru a discuta cu societatea civilă despre ajustarea și completarea legislației penale și contravenționale privind discursul de ură.\n\nAceste și alte aspecte vor fi discutate în cadrul unei mese rotunde pe care API o va desfășura pe data de 12 noiembrie 2024, cu începere de la ora 11.00, la Summit Events & Conference Center, sala „Barcelona” (str. Tighina 49/3).\n\nAcest articol a fost realizat de Asociația Presei Independente (API) în cadrul Campaniei „Uniți împotriva crimelor motivate de prejudecată”, implementată de API în parteneriat cu un grup de ONG-uri din domeniile drepturilor omului și justiție, cu suportul Millennium Partners.",
    "metadata": {
      "original_file": "Est-Curier_0459.html"
    }
  },
  {
    "title": "Dubla sărbătoare de la Mașcăuți, într-o galerie foto",
    "content": "La 4 august, la Mașcăuți, Criuleni, iar a răsunat muzica, s-a cântat „mulți ani trăiască!” pentru cuplurile de aur și de diamant a satului, au fost felicitate familiile care au adus pe lume gemeni, sătenii au scos ce au mai frumos pentru târgul de bunătăți și frumuseți locale. După-amiaza a fost dedicată festivalului rapsodului popular „Pe dealul Chiclăului”, care-și are reședința în acest sat începând cu anul 2010, și care poposește o dată la doi ani pe scena satului, promovând talentul soliștilor și instrumentiștilor ce au grijă de perpetuarea folclorului moldovenesc. A avut loc parada portului popular, a fost deschis un târg al artizanilor locali, s-au copt frigărui, porumb, s-au turnat licori tari și seci, oamenii au socializat și au împărtășit emoțiile revederii prietenilor și oaspeților dragi!\n\nEvenimentul a fost organizat de către Primăria Mașcăuți în colaborare cu Secția Cultură și Turism Criuleni.",
    "metadata": {
      "original_file": "Est-Curier_0009.html"
    }
  },
  {
    "title": "Irakli Porchkhidze: „E mai ușor să spui că e rea Europa, decât să devii tu însăți bună...”",
    "content": "O dezbatere la tema comunicării vectorului european, organizată recent de Asociația pentru Politică Externă (APE), a reunit la Chișinău experți din țările Grupului Vișegrad, dar și din cele ale Parteneriatului Estic. Cel mai lung drum l-a făcut invitatul din Georgia, Irakli Porchkhidze. Absolvent al Universității Central-Europene din Budapesta și al Universității Columbia din New York, el a fost parte a echipei de tineri profesioniști care s-au afirmat în sectorul public în perioada președinției lui Mihail Saakașvili. Astfel, Irakli a deținut funcția de prim-viceministru de Stat pentru Reintegrare și secretar adjunct al Consiliului Național de Securitate, iar în prezent ajută la prosperarea țării din poziția de vicepreședinte al Institutului pentru studii strategice din Tbilisi.\n\n— Dle Porchkhidze, un punct comun al discuțiilor de astăzi a fost diminuarea opțiunii pro-europene în mai multe țări. Este valabil și pentru Georgia?\n\n— În Georgia parcursul european are o susținere înaltă, de circa 70 de procente. Nu au existat nici fluctuații prea mari și nici o scădere prea drastică, așa cum s-a întâmplat în Moldova. Dar, bineînțeles că, dacă Guvernul nu își va face treaba, inclusiv în materie de comunicare, există riscul ca acest indicator să scadă.\n\n„Nu avem atât de multe media rusești ca în Moldova…”\n\n— Moldova, relativ nu demult, se afla la aceleași 70%. Dar, cifra susținătorilor a scăzut aproape în jumătate. Cum a reușit Georgia să rămână „pe val”?\n\n— O explicație ar fi că toate guvernele noastre au fost pro-europene. A existat continuitate, nu am avut rupturi sociale atât de profunde ca în Moldova, nu suntem atât de fragmentați demografic, cu o populație de 85% georgieni. Și, mai ales, n-am avut partide care să fie deschis pro-ruse. Majoritatea georgienilor nu sunt nostalgici după Rusia. Poate, pentru că am avut un război în 2008…\n\n— Și noi am avut un război…\n\n— În cazul Moldovei își spun cuvântul mass-media. Majoritatea presei georgiene este pro-europeană și asta face marea diferență. În plus, nu avem atât de multe media rusești sau de limba rusă, inclusiv TV cu acoperire națională, cum e în Moldova. Avem televiziunea națională plus câteva locale, de unde se informează oamenii. Bineînțeles că există un segment de populație care urmărește posturile TV din Rusia. Dar, important este că majoritatea surselor de știri sunt georgiene. Știrile contează cel mai mult – cu condiția să fie făcute profesionist și echidistant!\n\n— Ce facem cu exemplul Țărilor Baltice care, pentru a contracara propaganda, pur și simplu au interzis televiziunile rusești?\n\n— O asemenea decizie ar genera frustrare pentru o anumită parte a populației și nu știu dacă ar soluționa problema. Căci, există internetul, TV prin satelit sau prin cablu, de unde oamenii se pot informa. De aceea, cred că soluția este ca media existente să producă și conținut în limba rusă, care să le ofere informație „alternativă” consumatorilor din această categorie. Trebuie să recunoaștem aici că mai avem o problemă: nu reușim să „traducem” beneficiile euro-integrării pe înțelesul tuturor oamenilor. Trebuie să le explicăm în limbaj clar ce înseamnă procesul dat. Aceasta ar fi cea mai bună cale de combatere a propagandei ruse.\n\n— Pentru că rușii și-au schimbat modul de a aborda problema. Ei nu mai încearcă să ne vândă mitul despre Rusia – căci Rusia de astăzi este despre soldați, despre ocupație și violență, iar aici spațiul de manevră este foarte mic. Drept urmare, ei au schimbat strategia și ne vând… problemele celorlalți. Ale UE, în cazul nostru. De aceea și distorsionează informații despre Uniunea Europeană, speculând cu probleme care într-adevăr există, dar pe care le interpretează după bunul plac și creează, istorii false despre viața și oamenii de acolo, care nu au absolut nimic cu realitatea. O fac, pentru a scădea încrederea cetățenilor – fie din Moldova, fie din Georgia – în ideea europeană. Și oamenii cred, pentru că, se știe, minciuna întotdeauna este crezută mai ușor. Așadar, astăzi pentru propaganda rusă este mai eficient să inventeze probleme despre cineva, pe care ulterior să îl prezinte într-o lumină nefavorabilă, decât să-și soluționeze propriile probleme și să apară ca exemplu pozitiv. Iar misiunea noastră este să detectăm aceste mesaje false.\n\n— Acum niște ani, Republica Moldova era povestea de succes a Parteneriatului Estic – din păcate, nu mai este… Unde se află Georgia astăzi în acest sens?\n\n— Georgia își urmează calea europeană, așa cum sper că și-o urmează și Moldova. Ceea ce ar trebui să învățăm cu toții din Parteneriatul Estic este că nimic nu ți se dă pentru ochi frumoși și pentru totdeauna. Putem fi „mari” azi, dar nu vom mai fi la fel mâine, dacă nu vom lucra și nu vom dedica resurse. Dacă nu depunem efort ca să devenim o mai bună democrație și o mai bună economie, dacă nu luptăm cu fenomenul corupției, lucrurile devin reversibile. A fi un stat democratic e o luptă continuă, dovadă și faptul că azi asistăm la situații de degradare a democrației în țări unde n-am fi crezut să se întâmple așa ceva vreodată… Dacă te oprești, riști să regresezi. Iar integrarea europeană se înscrie perfect în această logică.\n\n— În ce domenii a reușit Georgia să producă schimbarea datorită reformelor și procesului de racordare la standardele europene?\n\n— Înainte de toate, am reușit să aducem noi elite, care să fie transformabile și transformatoare , iar aceasta a generat schimbări la diverse niveluri în întreaga societate. Drept urmare, am reușit să fortificăm funcționalitatea instituțiilor și am modernizat statul. Astfel, prima lecție este despre elite, despre lideri, fără de care nu sunt posibile progresul și dezvoltarea. Acești lideri sunt necesari și în plan politic, și în cel al societății civile – important este ca ei să fie competenți și profesioniști în domeniul lor de activitate. Și atunci oamenii îi vor urma.\n\nAl doilea moment e ca lucrurile să se întâmple repede. Altminteri, intri în cicluri electorale și devine mai greu. Și, bineînțeles, este nevoie de voință politică și de curaj. Trebuie să fii pregătit să faci reforme, indiferent câți prieteni vei pierde și câți dușmani îți vei face. Și să le faci pe toate odată, pe toate segmentele. Dacă reformezi un singur sector, iar pe altele le lași pentru mai târziu, vei obține o insulă care, încet-încet, va fi erodată de apele rămase corupte din jurul ei.\n\n„Orice georgian vă va spune că este european”\n\n— În Moldova, atunci când se vorbește despre impactul slab al Parteneriatului Estic, deseori este invocat faptul că acesta nu a oferit țării o perspectivă clară de aderare. Urmând această logică, cum se simte Georgia care, în termeni geografici, chiar nu are nicio șansă? Cum ați reușit să înfruntați geografia?\n\n— Înainte de toate, trebuie să vă spun că, dacă ați întreba un georgian cine e el, ați auzi că este european . Există o identitate europeană în rândul concetățenilor mei și o afinitate pentru spațiul european. Și pe aceasta se construiește totul.\n\nSuntem acolo unde suntem, în spatele Rusiei. Anul 2008 s-a întâmplat tocmai pentru că Rusia a văzut că Georgia devine un alt stat, modern și total diferit decât ar vrea să vadă Kremlinul în vecinătatea sa sudică. Georgienii au înțeles, însă, că geografia nu trebuie să fie o piedică și că, dacă vrei să fii un stat european, trebuie să acționezi ca un stat european. Dacă vrem să trăim mai bine, trebuie să creăm un spațiu mai bun. Parteneriatul Estic ne oferă o șansă să devenim acest stat mai bun. Important e să nu uităm că povestea este despre noi.\n\n— În ce măsură a valorificat Georgia avantajele economice ale asocierii?\n\n— Volumul exporturilor spre UE a crescut, dar esențialul este că am reușit să ne diversificăm destinațiile și nu mai suntem dependenți doar de piața rusească. Aceasta ne oferă și o altfel de independență per total. Pentru că piața rusească, din păcate, continuă să fie una politică, pentru care suntem obligați să plătim niște costuri politice. În plus, a crescut și nivelul de siguranță pentru potențialii investitori, care știu că vin într-o țară unde funcționează legi și reguli europene.\n\n— Dacă ar fi să vă adresați moldovenilor, ce le-ați spune?\n\n— Le-aș spune că în partea aceasta a lumii, în țările noastre, după 70 de ani sau mai mult sub ruși, oamenii cred că voința neapărat trebuie să ne fie impusă de „sus”. Dar cheia este în noi înșine de această dată. Și este vital ca Moldova să rămână parte a spațiului pro-european. La fel cum rămânerea Georgiei sau a Ucrainei pe acest parcurs este vitală pentru Moldova. Dacă una dintre țări cade ori se retrage de pe listă, vor suferi toate. Și nu trebuie să permitem acest lucru.\n\nAccesul mărfurilor noastre pe piaţa UE este un beneficiu pentru noi. Noi avem libertateade mișcare, de care în curând se vor bucura și georgienii. Copiii noștri care vor putea merge la studii prin Programul Erasmus+. Pentru Georgia, Europa este un centru de gravitaţie spre care putem tinde, la care ne putem ralia și de ale cărui realizări putem beneficia. Trebuie doar să ne punem scopuri clare. Vrem să fim parte a acestui spaţiu prosper și să înfruntăm împreună crizele de astăzi? Ori vrem să rămânem acolo unde suntem, să avem stabilitate și predictibilitate, dar… cum se spune, una de cimitir, fără a progresa.\n\nArticol realizat de Asociaţia Presei Independente (API) cu suportul financiar al National Endowment for Democracy (NED). Citiţi „Obiectiv European” pe pagina web www.api.md",
    "metadata": {
      "original_file": "Est-Curier_0377.html"
    }
  },
  {
    "title": "Deficitul bugetar a afectat sporul de performanță al funcționarilor din r. Dubăsari",
    "content": "Performanțele salariaților din cadrul Aparatului președintelui raionului Dubăsari și subdiviziunilor acestuia pe parcursul lunii decembrie 2024 vor fi achitate.\n\nPreședintele raionului a emis la 10 ianuarie 2025 dispozițiile de rigoare. În acest scop a fost stabilit un buget în valoare de 32649,50 (treizeci și două mii șase sute patruzeci și nouă lei) 50 bani.\n\nE o sumă mai mică decât prevedea proiectul de buget pentru 2024. .\n\nValoarea totala a mijloacelor financiare utilizate pentru achitarea sporului pentru performanța de la începutul anului constituie 380525,99 lei, ceea ce reprezinta 69 % din valoarea mijloacelor bănești anuale, alocate/planificate pentru acordarea sporului pentru performantă.\n\nSporul de performanță se achită în conformitate art. art. 53, 54 din Legea privind administrația publica localî nr. 436/2006,art. 34 alin. (7) din Legea nr. 158/2008 „Cu privire la funcția publica și statutul funcționarului public”, art. 16 din Legea nr. 270/2018 privind sistemul unitar de salarizare în sectorul bugetar.",
    "metadata": {
      "original_file": "Est-Curier_0398.html"
    }
  },
  {
    "title": "De azi, crescătorii de animale pot depune cererile pentru plățile directe pentru creșterea animalelor",
    "content": "A fost lansat apelul III de depunere a cererilor de solicitare a plaților directe în sectorul zootehnic din Fondul național de dezvoltare a agriculturii și mediului rural.\n\nMinisterul Agriculturii și Industriei Alimentare anunță deschidere pentru recepționarea cererilor de solicitare a plăților directe per animal în perioada 11 iulie – 13 septembrie 2024.\n\nAnul acesta, pentru prima dată, se lansează plata directă pentru kilogramul de lapte de oaie și de capră. Cererile pentru plățile directe pe kilogram de produs (lapte de vacă, oaie și capră) pot fi depuse în perioada 11 iulie 2024 – 23 august 2024. \n\n\n\nEligibili pentru plățile directe pe cap de animal sunt crescătorii de animale care îndeplinesc condiția ca exploatațiile zootehnice sunt autorizate, animalele sunt identificate și asigurate.\n\nPentru plățile directe pe kilogram de produs, se aplică aceleași criterii de eligibilitate, plus cerința de a prezenta dovezi care atestă livrarea produsului către procesatori și/sau procesarea acestuia în propriile unități autorizate. Cantitățile de lapte trebuie să fie indicate în kilograme pe facturi.\n\nToate actele relevante și detaliile suplimentare sunt disponibile aici: https://aipa.gov.md/ro/plati-sector-zootehnic",
    "metadata": {
      "original_file": "Est-Curier_0232.html"
    }
  },
  {
    "title": "Narațiuni false despre referendum, integrarea europeană a Republicii Moldova şi UE (II)",
    "content": "FALS: După referendum, străinii vor cumpăra terenurile noastre. „În UE ni se vor lua pământurile și vor dispărea satele, cel mai probabil, terenurile strategice vor fi transferate străinilor.”\n\nÎN REALITATE: Potrivit legislației naționale, cetățenii străini NU au dreptul să cumpere terenuri agricole și forestiere din Republica Moldova și nu există în Parlament proiecte de modificare a acestor prevederi . Totodată, niciun stat membru al UE nu este obligat să permită vânzarea pământurilor sale către străini. Politica de administrare a pământurilor este o chestiune internă a fiecărei țări, în care autoritățile europene nu se pot implica. În UE există mai multe state care au restricții la vânzarea pământului către străini. Președinta Republicii Moldova, Maia Sandu, a declarat recent că terenurile agricole nu vor fi vândute străinilor după aderarea Moldovei la Uniunea Europeană. Și premierul Dorin Recean a spus că oficialii moldoveni vor negocia ca „pământurile noastre să nu fie vândute străinilor”.\n\nFALS: Modificările planificate ale Constituției sunt un secret. ,,Sunteți de acord cu modificarea Constituției?” este întrebarea de la referendum, dar nimeni nu ne spune despre ce modificări este vorba…”\n\nÎN REALITATE: Textul modificărilor planificate ale Constituției a fost publicat în Monitorul Oficial și în alte mass-media, fiind disponibil publicului și în variantă electronică pe www.legis.md . Potrivit hotărârii Parlamentului din 16 mai 2024, dacă referendumul va fi validat, ar urma să fie completat preambulul Constituției cu două paragrafe noi, pentru a reconfirma identitatea europeană a poporului R. Moldova și ireversibilitatea parcursului european, precum și pentru a declara integrarea europeană drept obiectiv strategic al țării. Textul care va completa Constituția, în cazul în care la referendum majoritatea alegătorilor vor vota „Da”, va apărea și pe buletinele de vot . Pe acesta va fi o singură întrebare: „Susțineți modificarea Constituției în vederea aderării Republicii Moldova la Uniunea Europeană?” și două opțiuni de vot: „Da” și „Nu”.\n\nFALS: Republica Moldova va fi implicată în război. ,,Occidentul atrage Republica Moldova în război, încearcă să o transforme într-un câmp de luptă, la fel cum a făcut cu Ucraina.”\n\nÎN REALITATE: Modificările care urmează să fie introduse în Constituție prin referendum nu implică nicio prevedere care ar deveni un motiv pentru acțiuni militare. Autoritățile au declarat în nenumărate rânduri că Republica Moldova își propune să își crească capacitatea de autoapărare, în contextul riscurilor de securitate din regiune. Experții spun că atragerea țării noastre în război nu are sens nici din punct de vedere logistic, politic, militar. Astfel de declarații sunt pentru a speria și a induce frică, pentru a crea o atmosferă tensionată.\n\nFALS: Uniunea Europeană nu are nevoie de vinul nostru. „Producătorii de vinuri sunt neglijați și au probleme cu identificarea piețelor de export. Moldova, cu vinuri recunoscute mondial, nu reușește să le exporte.”\n\nÎN REALITATE: Nu există nicio declarație oficială că UE nu are nevoie de vinul moldovenesc. Cele mai recente date statistice, publicate de Ministerul Dezvoltării Economice și Digitalizării, arată că în anul 2023 aproape jumătate din exportul de vinuri din Moldova – 45%, a ajuns în țările Uniunii Europene, 26% – în CSI și alte 24% – în alte state. Potrivit Oficiului Național al Viei și Vinului, 85% din vinul produs în Republica Moldova este destinat exportului, iar 15% rămâne în țară. În 2023, țara noastră a exportat 123 de milioane de litri de vin, în creștere cu 18% față de 2022. Tendința se menține și în acest an.\n\nFALS: Dacă vom intra în UE, vom fi obligați să legalizăm căsătoriile LGBT+.\n\nÎN REALITATE: Niciun act oficial al UE nu impune această cerință. România și Bulgaria, ambele state membre, nu au legalizat căsătoriile LGBT+ și își păstrează propriile decizii la nivel național. Imaginea minorităților sexuale este distorsionată de prejudecăți și stereotipuri, iar propagandiștii își aleg astfel de teme în funcție de publicul țintă pe care doresc să-l influențeze – vârstnici, religioși ș.a.\n\nFALS: În UE, cei cu diferite viziuni, ideologii și etnii vor avea conflicte între ei.\n\nÎN REALITATE: Uniunea Europeană promovează solidaritatea, respectând istoria, cultura și tradițiile statelor membre. În UE, toate popoarele și etniile trăiesc în bună înțelegere și își respectă tradițiile. Belgia, cu vorbitori de olandeză și franceză, și România, cu minoritatea maghiară, sunt exemple de conviețuire pașnică.\n\nFALS: UE ne va forța să acceptăm imigranți din Orientul Mijlociu și să le oferim ajutoare materiale .\n\nÎN REALITATE: În UE, există liberă circulație între cetățenii statelor membre, dar nu și pentru cei din afara UE. Astfel, cetățenii din afara UE nu beneficiază de libera circulație, iar aderarea ne va ajuta să ne controlăm mai bine frontierele.\n\nÎN REALITATE: Oficialii europeni au declarat că acest conflict nu va constitui un obstacol, iar exemplul Ciprului, care a aderat la Uniunea Europeană în 2004, demonstrează acest lucru.\n\n*** Mai multe informații despre acest subiect puteți găsi pe www.stopfals.md",
    "metadata": {
      "original_file": "Est-Curier_0479.html"
    }
  },
  {
    "title": "Biogaz produs din resturi la Cricova și brichete din vrejuri la Tartaul",
    "content": "La Cricova au găsit soluții pentru deșeurile organice\n\nDeșeurile organice produse de vinărie și un restaurant vor fi folosite pentru funcționarea aragazului și încălzitoarelor pe gaz la Cricova datorită proiectului „Obținerea profitului din deșeurile de vin: oportunități pentru industria vinului în Moldova” , comunică Ecopresa.\n\nLa „Casa vinicolă Luca” din or. Cricova urmează a fi instalată o centrală de biogaz, care va lucra pe baza deșeurilor alimentare și a altor deșeuri organice produse de vinărie și restaurantul acesteia. Biogazul obținut va fi folosit ulterior pentru aragaz sau pentru funcționarea încălzitoarelor pe gaz. Astfel, va fi redusă la zero necesitatea arderii deșeurilor vegetale, practică interzisă prin lege.\n\nÎn cadrul aceluiași proiect la vinăria „Novak” din satul Tartaul, raionul Cantemir, resturile vegetale vor fi transformate în brichete, care vor fi folosite pentru centrala termică a companiei.\n\nProprietarii vinăriei „Novak” sunt primii beneficiari ai proiectului implementat de Universitatea Agrotehnica a Republicii Cehe, în parteneriat cu Alianța pentru Eficiența Energetică și Regenerabile (AEER), cu sprijinul financiar al PNUD, în cadrul programului „Challenge Fund”.\n\nAceste două vinării vor servi ca bază de instruire și promovare a utilizării tehnologiilor inovatoare în procesul de gestionare a deșeurilor din activitatea vitivinicolă. Întregul proces de transformare a deșeurilor vegetale în brichete sau biogaz, va putea fi urmărit de studenți și elevi pentru care sunt planificate vizite de studiu, aceștia având posibilitatea să producă singuri brichete.\n\nÎn cadrul proiectului „Obținerea profitului din deșeurile de vin: oportunități pentru industria vinului în Moldova” a fost studiat procesul de gestionare a deșeurilor în rândul producătorilor de vin din RM.\n\nUn sondaj în rândul producătorilor de vin din Moldova a arătat că, în prezent, fie nu există deloc procesarea deșeurilor de vinificație, fie doar în mod foarte limitat. Însă deșeurile organice provenite din producția de vin se formează continuu și au un mare potențial pentru producția de energie.\n\nÎn Republica Moldova podgoriile ocupă o suprafață de 150 mii ha, ceea ce constituir 3,8 la sută din teritoriu și 7 la sută din suprafața arabilă a țării.\n\nÎn cazul unui producător de vinuri de talie medie cu o podgorie de 250 de hectare, se recoltează anual aproximativ 2.500-3.000 de tone de struguri pe sezon, care generează aproximativ 100 000 kg de deșeuri uscate (corzi și alte părți tăiate) și peste 100.000 kg de deșeuri mixte (lăstari crescuți și alte deșeuri) pe sezon – precizează Ecopresa.",
    "metadata": {
      "original_file": "Est-Curier_0183.html"
    }
  },
  {
    "title": "Triumful studioului „Micul Prinț” la Sinaia",
    "content": "15 trupe de teatru s-au întâlnit în zilele de 26-28 aprilie 2024 la a X-a ediție a Festivalului de teatru pentru liceeni „PRIMAVERA”. Pe scena Casinoului din Sinaia, România, actorii studioului ”Micul Prinț”, de la Școala de Arte din Criuleni au făcut furori cu spectacolul ”Sluga la doi stăpâni” .\n\nDiscipolii dnei Natalia Dimitrașco au jucat foarte inspirat și au cucerit publicul, dar și juriul. Astfel că Trofeul ”Masca” pentru cea mai bună prestație în festival l-au câștigat pe bune. Cei zece membri ai trupei s-au contopit în totalitate cu personajele și au jucat cu multă dăruire.\n\nDumitru Șerbu, interpretul rolului lui Truffaldino, a fost, ca de fiecare dată, excepțional și a fost declarat ”Cel mai bun actor.” Nu a rămas neobservat nici talentul lui Constantin Casap care a fost remarcat cu un premiu pentru compoziție personaj.\n\n„Micul Prinț ” a participat prima dată la Festivalul de Teatru pentru Liceeni „PRIMAVERA” în 2023 cu spectacolul ”Iarna nu va fi” și a adunat la fel ovațiile spectatorilor, dar ediția curentă le-a adus chiar Trofeul ”Masca”.\n\nEmoțiile artiștilor criuleneni au fost amplificate și de faptul că Trofeul le-a fost înmânat de principele Nicolae al României.\n\nNatalia Dimitrașco retrăind emoțiile de la Sinaia spunea: ” Am fost emoționați pentru ca chiar nu așteptam să fim apreciați așa. Erau anul acesta multe colective puternice cu repertoriul clasic: Molière, Cehov, Caragiale. Ne-au plăcut și nouă câteva trupe. După evoluare am primit complimentele colegilor, dar și juriul a fost de părerea, că am fost buni. Faptul că doi actori din trupa noastră au fost menționați de juriu, deja, înseamnă o victorie pentru noi. Am rămas, desigur, uimiți de hotărârea juraților, dar și de faptul, ca în scena a fost o asemenea personalitate ca Principele Nicolae. Am fost ridicați în slăvi de frații de peste Prut și ne simțeam totodată jenați, pentru că acasă, știți, că nu ne răsfață tare cu laude. Ediția de anul acesta, după părerea multor participanți a fost organizată la cel mai înalt nivel. Implicarea echipei de voluntari, piesele alese și trupele prezente în concurs, cazarea – totul ne-a plăcut ”.\n\nLa această ediție criulenenii au trăit bucuria revederii și cu semenii lor de la Făgăraș.Ionuț Sas conducătorul trupei de Teatru „Thalia” de la Casa Municipală de Cultură Făgăraș,a fost persoana care le-a deschis anterior drumul criulenenilor spre Sinaia ..",
    "metadata": {
      "original_file": "Est-Curier_0029.html"
    }
  },
  {
    "title": "VIDEO// Criulenenii protestează din solidaritate",
    "content": "Deși au fost declarate mai multe intenții de susținere a agricultorilor în depășirea consecințelor calamităților naturale 400 fermieri au ieșit la protest pe traseele din țară. Agricultorii nu sunt mulțumiți de acțiunile de sprijin elaborate de autoritățile centrale.\n\nPrintre protestatari e și Nicolae Sprîncean, antreprenor cunoscut, care activează în comuna Hîrtopul Mare, care declară: ”Suntem solidari cu colegii noștri din sudul țării care s-au pomenit într-o situație dezastruoasă. Vrem o discuție cu prim-ministru, Președintele RM pentru că ajutorul acordat nu soluționează nici un sfert din problemele grave cu care se confruntă sectorul agrar. Regulamentul de distribuire a ajutorului de 100 milioane lei, cât și Legea Specială în legătura cu seceta din 2024, au fost elaborate fără a ne întreba, doar după bunul plac al autorităților. Cerem Președintei să recheme Legea secetei, votată vineri de Parlament, care nu a fost discutată cu noi și nu ne este de ajutor. Deși anunță suspendarea pe 6 luni a datoriilor, doar o mică parte din agricultori, vreo 20%, vor avea aceste datorii suspendate. Dar după expirarea acestui termen vine sechestrul și falimentarea ”.\n\nNicolae Sprîncean consideră că, spre deosebire de alți antreprenori din Republica Moldova, agricultorii sunt cei mai dezavantajați. „ O situație mai grea ca în agricultură nu-i. Nimeni nu a așteptat seceta trei ani la rând. Dacă vânzătorii de inputuri pot lăsa marfa nevândută pentru anul viitor, cu produsele agricole nu se poate proceda la fel. Mai rău că anul acesta nici roadă nu-i ”.\n\nTractoriștii care erau la ghidonul tractoarelor scoase la protest erau și ei îngrijorați, căci de veniturile antreprenorului depinde și bunăstarea lor.\n\n– Piesele- scumpe, motorina – scumpă, numai munca noastră e ieftină. De unde să ne plătească dacă roada e ieftină și n-o poate vinde – spunea unul dintre ei.\n\n– Primim câte 400 lei pe zi, din care mai dezbate polița medicală, asigurarea și rămânem cu vreo 300 lei, cum să faci față prețurilor.\n\nVitalie Onișciuc, șeful Direcției agricultură și servicii funciare spune că în raionul Criuleni au fost actate 100 de gospodării cărora seceta le-a afectat porumbul și floarea soarelui.\n\n– Vrem multe, dar statul ista tot are posibilități limitate. Nu poate satisface chiar toate cererile. Mult depinde și de managementul conducătorilor, că unii nu au cunoștințe, nu respectă tehnologiile și apoi dau vina pe calamități și așteaptă despăgubiri. Avem gospodării care în pofida secetei au obținut câte trei tone la hectar de floarea soarelui, același Nicolae Sprîncean, dar alții alături au câte 1,5 tone la hectar. E același pământ, aceleași condiții. Trebuie să ne adaptăm la noile condiții – zicea Vitalie Onișciuc.\n\nLa 16 septembrie, 2024 ministrul agriculturii și industriei alimentare, Vladimir Bolea, era în vizită de lucru la Bruxelles, la o întrevedere bilaterală cu Adrienn Kiraly, Director pentru vecinătate estică și consolidare instituțională al Direcției Generale Vecinătate și Negocieri privind Extinderea a Comisiei Europene în cadru căreia a vorbit de impactul fără precedent al calamităților naturale și al războiului asupra agriculturii din Republica Moldova, subliniind provocările cu care se confruntă fermierii moldoveni în ultimii ani și a cerut ajutor. prin crearea crearea unui „Fond de dezvoltare și solidaritate pentru agricultura moldovenească”.\n\nRevenit în țără, Ministrul Vladimir Bolea a făcut o declarație privind starea în agricultură și protestele fermierilor: \n\n “Am invitat joi fermierii la o discuție despre rezultatele vizitei mele la Bruxelles, unde am lansat apelul de constituire a Fondului de solidaritate și dezvoltare pentru agricultura moldovenească, la care să contribuie țările membre ale UE. Știm despre situația grea cu care se confruntă agricultorii noștri. Tocmai de aceea am venit în întâmpinarea solicitărilor lor. Căutăm soluții durabile pentru fermierii afectați, dar, în același timp, facem apel la dialog.”",
    "metadata": {
      "original_file": "Est-Curier_0496.html"
    }
  },
  {
    "title": "Inflația în RM are aceleași valori cu cea din Austria și Belgia",
    "content": "Prețurile medii de consum în luna februarie 2024 comparativ cu luna februarie 2023 (în ultimele 12 luni) au crescut cu 4,3% (informativ: în luna februarie 2023 comparativ cu luna februarie 2022 prețurile medii de consum s-au majorat cu 25,9%), inclusiv la produse alimentare cu 3,5%, la mărfurile nealimentare cu 5,6% și servicii prestate populaţiei cu 3,1%.\n\nBiroul Național de Statistică informează că, prețurile medii de consum în februarie 2024 s-au majorat față de:\n\nÎn luna februarie, comparativ cu luna ianuarie 2024, s-a înregistrat o majorare a prețurilor medii de consum cu 0,7% (informativ: în februarie 2023 față de ianuarie 2023, preturile medii s-au majorat cu 0,9%) .\n\nCreșterea prețurilor medii de consum a fost determinată de majorarea prețurilor la:\n• produsele alimentare – cu circa 0,4%, contribuind la majorarea prețurilor medii de consum în total cu cca 0,1%;\n• mărfurile nealimentare – cu circa 1,1%, contribuind la majorarea prețurilor medii de consum cu cca 0,4%;\n• serviciile prestate populației – cu 0,6%, contribuind la creșterea prețurilor medii de consum cu cca 0,1%.\n\nÎn luna februarie 2024 față de ianuarie 2024, din produsele alimentare, majorări mai accentuate ale prețurilor medii de consum au fost marcate la legume – cu 3,4% și fructe – cu 1,9%.\n\nTotodată, în perioada de analiză au fost înregistrate diminuări de preț la ouă de găină – 8,3%, carne, preparate şi conserve din carne – cu 0,5%, ulei vegetal – cu 0,3%.\n\nLa mărfurile nealimentare , în perioada raportată au crescut prețurile medii de consum la combustibili și carburanți – cu 3,6% (inclusiv: motorină – cu 7,5% și benzină – cu 4,5%), medicamente – cu 0,5%.\n\nLa serviciile prestate populației , în luna februarie 2024 față de luna ianuarie 2024 prețul (tariful) 2 de furnizare a energiei termice s-a majorat cu 13,5%.\n\nConcomitent, diminuări a prețurilor (tarifelor) în luna curentă au fost înregistrate la tarifele reglementate de furnizare a gazelor naturale – cu 4,4%.\n\nPrețurile medii de consum în luna februarie 2024 comparativ cu luna decembrie 2023 (de la începutul anului curent) au crescut cu 1,5%, inclusiv la produse alimentare – cu 1,1%, mărfuri nealimentare – cu 1,8% și servicii prestate populației – cu 1,6%.\n\nPrețurile medii de consum în luna februarie 2024 comparativ cu luna februarie 2023 (în ultimele 12 luni) au crescut cu 4,3% (informativ: în luna februarie 2023 comparativ cu luna februarie 2022 prețurile medii de consum s-au majorat cu 25,9%), inclusiv la produse alimentare cu 3,5%, la mărfurile nealimentare cu 5,6% și servicii prestate populaţiei cu 3,1%\n\nDatele preliminare disponibile privind rata lunară a inflației pentru luna februarie 2024 în unele țări din regiune sunt prezentate în Figura 4.\n\nRepublica Moldova, în luna februarie 2024 față de luna ianuarie 2024, înregistrând o inflație de 0,7%, a fost sub nivelul inflației înregistrate în Turcia (4,5%), Luxemburg (1,4%), Islanda (1,3%), Cipru (0,9%), Slovenia, Franța (câte 0,8%), la același nivel a inflației înregistrate în Belgia, Lituania, Ungaria și Austria (câte 0,7%), depășind totodată nivelul inflaţiei marcate în alte țări analizate: Elveția (0,6%), Macedonia, Germania (câte 0,4%), Spania (0,3%), Croația (0,2%), Portugalia, Italia (câte 0,1%), Estonia (0,0%).",
    "metadata": {
      "original_file": "Est-Curier_0245.html"
    }
  },
  {
    "title": "Vasile Săndulescu: „Sportul m-a ales pe mine”",
    "content": "Are 24 de ani și este cel mai tânăr profesor din Liceul de la Holercani, r. Dubăsari.\n\nDeși a obținut prima sa licență la Universitatea Tehnică în domeniul ingineriei și managementului transportului, după care a făcut și un masterat în România în administrare de afaceri, a ales o cale diametral opusă – studiază educația fizică și sportul la universitatea de profil din Chișinău și predă educația fizică elevilor din liceul pe care l-a absolvit nu demult.\n\nVasile Săndulescu spune că motivația de a deveni profesor școlar a venit pentru că îi place sportul.\n\n„Sportul mi-a plăcut de mic copil, însă niciodată nu m-am gândit să aleg acest domeniu, dar domeniul m-a ales pe mine. Am avut o șansă ieșită din comun: am fost întrebat dacă vreau sau nu vreau, mi-au spus că sunt așteptat.” – povestește el.\n\nÎntrebat de care ar fi avantajele și dezavantajele profesiei, spune că „Sunt și plusuri și minusuri. Pentru că sunt încă tânăr, nu prea atrag atenția la toate momentele negative, care sunt impuse în liceu. Mă simt însă liber cu toți elevii, mai ales cu aceștia mai mari, ne simțim confortabil în comun”.\n\nTânărul profesor mai spune că s-a adaptat rapid la noul loc de muncă, mai ales că și elevii s-au dovedit ascultători, că s-a luat cu ei și nu a simțit greutățile începutului: „M-am adaptat foarte bine și foarte ușor, cu ajutorul elevilor și cu susținerea lor și a profesorilor, colegilor”.\n\nTotuși, consideră, că profesorii, atât cei tineri, cât și cei mai cu experiență, ar trebui să se bucure de o mai mare atenție și grijă din partea statului, să simtă motivația de a veni la școală și în fața elevilor.",
    "metadata": {
      "original_file": "Est-Curier_0300.html"
    }
  },
  {
    "title": "Dacă nu ai 40 ani acest apel e și pentru tine",
    "content": "Platforma pentru Relații Culturale, finanțată de UE, oferă Programului său emblematic de Relații Culturale Globale (GCRP) pentru 40 de participanți din întreaga lume.\n\nPlatforma invită profesioniști și antreprenori care activează în sectorul cultural și creativ sau în domeniul schimbărilor climatice și al problemelor de mediu, să se alăture programului.\n\nAcest program de formare oferă oportunitatea de dezvoltare a abilităților pe tot parcursul vieții, de extindere a cunoștințelor, de a crea o rețele internaționale și de implicare într-o colaborare interdisciplinară și interculturală.\n\nProgramul se adresează persoanelor cu vârsta cuprinsă între 25 și 39 de ani, cu o experiență de cel puțin trei ani în colaborare internațională, cu activitatea într-o organizație publică, privată sau a societății civile, sau liber profesionist.\n\nÎn acest an, GCRP va avea loc la Madrid, Spania, în perioada 10 – 13 octombrie 2023.\n\nTermenul limită pentru aplicare este 28 mai.",
    "metadata": {
      "original_file": "Est-Curier_0091.html"
    }
  },
  {
    "title": "Opt loturi de bunuri confiscate sunt propuse spre comercializare",
    "content": "Serviciul Fiscal de Stat (SFS) anunță desfășurarea concursului de comercializare a bunurilor confiscate pentru data de 09 ianuarie 2025 , ora 11:00 , fiind propuse 8 loturi în acest sens, printre care și 2 autoturisme.\n\nLa concurs pot participa agenții economici înregistrați în Republica Moldova, care dispun de rețea comercială, unități de producere sau de depozitare.\n\nInformațiile privind bunurile confiscate, caracteristica lor, cantitățile și prețurile, pot fi consultate la pagina Bunuri confiscate de pe site-ul oficial al SFS.\n\nAgenții economici interesați de participare la concurs, sunt în drept de a examina bunurile expuse la concurs. Modelul cererii de participare poate fi descărcat aici .\n\nCererile de participare vor fi prezentate Serviciului Fiscal de Stat până la data de 09 ianuarie 2025 , ora 9:00.\n• ofertă în scris, autentificată prin semnătura conducătorului, plasată într-un plic sigilat, cu indicare pe plic a cuvântului ”CONCURS”. Oferta va conține prețul de comercializare a bunurilor confiscate, comisionul solicitat pentru serviciile de consignație și termenele de achitare la buget a sumelor aferente;\n• licența care atestă dreptul de a practica un anumit gen de activitate, după caz.\n\nPentru informație suplimentară poate fi contactat Secretarul Comisiei de concurs a bunurilor confiscate a SFS, dna Olga Borțevici – șef al Direcției gestionare bunuri confiscate, telefon 022 82 33 75, e-mail olga.bortevici@sfs.md .\n\nReamintim că, SFS exercită atribuții de evidență, evaluare și vânzare a bunurilor confiscate, a bunurilor fără stăpân, a bunurilor sechestrate perisabile sau cu termen de păstrare limitat, a corpurilor delicte, a bunurilor trecute în proprietatea statului cu drept de succesiune și a comorilor.",
    "metadata": {
      "original_file": "Est-Curier_0212.html"
    }
  },
  {
    "title": "Despre fratele geamăn cu tăcerea absolută",
    "content": "Dangătul clopotelor nu lasă pe nimeni indiferent, mai ales pe cei care cunosc limbajul lor. Trasul clopotelor este o practică străveche a bisericilor noastre și în general în ortodoxie, fiind folosită atât pentru a anunţa bucuria şi rugăciunea, cât şi necazul şi primejdia. Desigur, există și oameni care au misiunea sau mai bine zis „o slujbă” de a trage clopotele și de a duce dangătul lor de peste secole până în prezent…și acești oameni se numesc clopotari.\n\nDespre misiunea și destinul unui clopotar am discutat cu Efim Vozian, cel care de peste 25 de ani are grijă ca sunetul celor trei clopote din clopotnița bisericii Sf.M.M.Dumitru din s.Izbiște să străbată satul de la un capăt la altul.\n\nModest şi liniştit, punctual, respectuos şi cumsecade, domnul Efim, clopotarul și totodată pălămarul bisericii din Izbiște, îmi sugerează o stare de liniște echivalentă cu misterul, mai ales când îl vezi urcând scările înguste prin oblonul clopotniței ca să ajungă până la nivelul de sus, unde atârnă cele trei clopote care sună deja de aproape două secole – de la 1839 încoace. Clopotarul Efim, chiar și nume le-a pus: Clopotul Cel Mare, Cel Mijlociu și Mezinul. Asta după dimensiunile și sunetul produs.\n\n– Ce înseamnă pentru dumneavoastră clopotele și sunetul lor?\n\n– Clopotul este fratele geamăn cu tăcerea absolută. Aşa spuneau bătrânii noștri care știau rostul oricărui sunet și desigur prețuiau și liniștea. De aici e și zicala: de a bate clopotele fără rost. Și desigur clopotele au fost martori la toate evenimentele ce au avut loc în trecutul nostru. Clopotele au bătut atunci când Ştefan cel Mare ținea turcii la hotare, clopotele au bătut atunci când buneii noștri se rugau pentru ploaie și, desigur, clopotele bat atunci când cineva pleacă dintre noi. În vremuri de tristețe ori de bucurie, oricum şi oricând şi oriunde, prin vibraţiile lui răscolitoare, clopotul a marcat un sfârşit ori un început, un strigăt de izbândă ori deznădăjduire, o împăcare cu soarta ori o chemare acasă…Eu cred, totuși, că ding-dongul clopotului bisericesc ne aduce aminte de glasul lui Dumnezeu.\n\n– Și totuși a fost o perioadă când clopotele multor biserici, inclusiv de la Izbiște, au păstrat tăcerea…\n\n– Da, a fost perioada sovietică când au fost închise bisericile, iar glasul clopotelor nu a mai răsunat peste satele noastre. La Izbiște de când s-a închis biserica în 1957 și până s-a redeschis în 1989, nu a tras nimeni clopotul. De fapt, a fost un caz, când un consătean, punând un rămășag, s-a urcat noaptea în clopotniță și a tras clopotele. De atunci sătenii îi zic „nea Leonid Clopotaru”, dar de fapt în afară de poreclă nu avea nimic comun cu această misiune divină. Și e foarte bine că clopotele nu au fost coborâte de sus în toată această perioadă de liniște, că poate aveau să dispară cum au dispărut numeroasele cărți vechi și vestigii bisericești, doar puține fiind salvate de unii credincioși.\n\n– De când ați început a fi clopotarul satului și de la cine ați preluat această „meserie”?\n\n– Am mers la biserică întotdeauna de când s-a redeschis, dar mai des după ce am avut o sperietură zdravănă în urma unui incendiu de s-a înrăutățit ritmul inimii, astfel încăt medicii nu puteau să-mi găsească leacul. Și numai bătând clopotele bisericii natale, inima mea a început să bată normal. Am prins acest dar din auzite, nimeni nu m-a învățat. Mi-a plăcut întotdeauna și am ascultat cu plăcere dangătul lor. Așa că atunci când a fost prima încercare, m-am descurcat din prima.\n\n– În câte feluri pot fi bătute clopotele?\n\n– Aceasta depinde deja de eveniment și desigur de fantezia clopotarului: doar suntem și noi ca niște compozitori și putem da note fiecărui dangăt de clopot. De obicei, cel mai des, clopotele se bat în zilele de sărbătoare, când dimineața dangătul lor cheamă lumea la sfânta liturghie. În aceste cazuri combinația dintre bătăile clopotelor este mai veselă, mai jucăușă, ducând o veste bună pentru săteni. Clopotele se mai bat şi atunci când moare cineva, atunci ele sună prelung şi rar. În caz de incendii, războaie sau revoluţii ori alte evenimente deosebite, calamităţi, inundaţii, grindină, ele bat precipitat şi alarmant. Melodia pe care o poți crea depine și de numărul clopotelor. Sunt mănăstiri și biserici în Molodova unde sunt câte 6 și chiar 12 clopote. Și atunci ca să le tragi ai nevoie și de mâini și de picioare și e cu mult mai greu, în schimb melodia lor e cu mult mai frumoasă.\n\n– Nu. Din fericire, nu au fost asemenea cazuri în toată această perioadă. Am avut un singur caz, când un consătean a venit o fugă la mine acasă ca să merg să trag clopotele fiindcă i s-a furat sau a pierdut vițelul, ca sătenii să se adune la biserică ca să găsească animalul. Dar am judecat la rece și mi-am păstrat calmul, fiindcă clopotele se bat doar în cazuri serioase și de grea cumpănă….Că dacă voi începe să bat clopotele a alarmă pentru fiecare doleanță sau în cazuri „deocheate”, atunci sătenii nu vor lua în serios dangătul lor în cazuri într-adevăr de grea încercare.\n\n– Sunetul clopotelor, totuși, este puternic, vă protejați cumva auzul? Nu suferiți din cauza suprasolicitării auditive?\n\n– Deloc! Și niciodată nu mi-am astupat urechile. Sunetul lor pătrunde până în măduva oaselor, dar nu suprasolicită deloc timpanul. Muzica produsă de clopote este înălţătoare şi, totodată, prezintă un criteriu al armoniei universale. E un sunet divin. Și apoi am descoperit un anumit nivel la care trebuie să țin urechile (puțin mai sus de poala clopotului), astfel încât nu mă afectează deloc, iar sunetul se propagă lent până hăt departe.\n\n– Și care este regimul sau orarul de lucru al unui clopotar?\n\n– Nu există nici un regim, fiindcă nu este un post de muncă, ci este mai degrabă ca slujba unui soldat ce stă de veghe: să fie gata oricând să apere țara. La fel și eu sunt gata oricând să merg pentru a bate clopotul. Din fericire, cum am mai spus, nu am avut cazuri de urgență sau năpastă.\n\n– Dacă tot această misiune nu se învață nicăieri, ci se transmite din tată-n fiu, nu aveți discipoli sau învățăcei cărora le-ați deschis secretul acestui dar?\n\n– Desigur! Și nu numai o generație: am peste 14 tineri, adolescenți cu vărsta de la 10 până la 20 de ani, pe care i-am învățat să bată clopotele. Dar ei cresc, pleacă în lumea mare, își găsesc rostul, dar la sărbători vin, se urcă în clopotniță cu mine și mă roagă să-i las să bată ei clopotele…ca în vremurile cele bune… Și eu îi las! Și mi se umple inima de bucurie când îi aud! E școala mea…sunt elevii mei!\n\n– Cum credeți că percep tinerii de azi dangătul clopotelor?\n\n– E greu de spus…acum cu atâtea tehnologii informaționale, unde oamenii într-o clipită pot afla toate noutățile, un singur clik pentru a aduna tot satul. Poate chiar este mai mult simbolic, ca să nu uităm rădăcinile. Dar totuși trebuie să stau la straja liniștei și credinței, fiindcă doar clopotele vor bate în ceasul cel din urmă…",
    "metadata": {
      "original_file": "Est-Curier_0357.html"
    }
  },
  {
    "title": "Consiliul pentru egalitate riscă să intre într-o criză profundă",
    "content": "Coaliția pentru incluziune și nediscriminare a lansat un Apel Public prin care avertizează că activitatea Consiliului pentru Egalitate este în pericol, datorită lipsei de finanțe și respectiv cadre. Apelul semnat de cca 44 organizații amintește decidenților că : ” Consiliul pentru egalitate reprezintă un pilon fundamental în arhitectura statului de drept, având misiunea de a proteja și promova principiile egalității de tratament, prevenind orice formă de \n\n discriminare. Prin activitatea sa, Consiliul contribuie la crearea unei societăți mai echitabile și incluzive, fiind garantul respectării drepturilor fundamentale ale cetățenilor.”",
    "metadata": {
      "original_file": "Est-Curier_0438.html"
    }
  },
  {
    "title": "Circulație închisă pe o stradă din Criuleni, cu ocazia Hramului. Aflați programul zilei și costul sărbătorii",
    "content": "Strada 31 August 1989 din or. Criuleni va fi azi parțial închisă, pe porțiunea dintre sediile poștei și a Școlii de Arte. Șoferilor li se propune să ocolească pe strada Alexandru cel Bun.\n\nPrimăria Criuleni organizează astăzi mai multe manifestări dedicate Hramului orașului. În program sunt competiții sportive cu premii, parc de distracții pentru copii, târgul meșterilor populari, târgul gastronomic, ediția a X-a a festivalului școlilor de arte „Minunile artei”, precum și concert cu interpreți cunoscuți din țară. Primăria anunță că vor fi și delegații de oaspeți de peste hotare, iar culminația serii va fi un spectacol de artificii.\n\nProgramul mai include omagierea celui mai longeviv cuplu, celebrarea nuntii de aur/argint, omagierea celui mai în vârstă locuitor al orașului, premierea învingătorilor concursului pentru cea mai amenajată curte și a celui mai exemplar gospodar, etc.\n\nConform devizului de cheltuieli, primăria a cheltuit pentru organizare 97 500 de lei.",
    "metadata": {
      "original_file": "Est-Curier_0068.html"
    }
  },
  {
    "title": "”Dansul care ne unește” va avea continuare la Cocieri (Video)",
    "content": "Toboșari, saluturi de stele, ploaie de baloane, emoții și îmbrățișări – toate acestea au fost parte a unui spectacol coregrafic impresionant.\n\nFestivalul desfășurat cu genericul „Dansul care ne unește” a adunat câteva sute de dansatori de pe ambele maluri ale râului Nistru.\n\nȘefa Casei de cultură Cocieri, Ludmila Tîrbu povestea după eveniment: ”Așa festival noi nu am mai avut. 28 de colective cu 20-50 de membri au dansat pe scena noastră, prezentând diferite genuri coregrafice. Sala de 600 de locuri era arhiplină și oamenii stăteau și în picioare. Primăria a avut grijă ca fiecare colectiv să aibă camera sa pentru pregătire, apa, biscuiți. Au adus scaune și de la unitatea militară. A fost o muncă organizatorică colectivă, care ne-a impresionat”\n\nFestivalul ”Dansul care ne unește„ a fost visul coregrafei, directoarei școlii de arte din Cocieri, Svetlana Beșleaga care solicitată de ”E. C” spunea: ”Demult visam la un asemenea festival, iar anul acesta, având deja și dansatori buni în comună am reușit. A contat mult și susținerea colegilor, APL care au fost foarte receptivi.\n\nCel mai greu a fost organizarea, ca totul să meargă ca pe roate, să nu fie pauze, participanții să se simtă confortabil. Efortul depus, oboseala s-a meritat și avem deja idei pentru următoarea ediție, pe care o planificăm pentru anul viitor. ”\n\nFestivalul a impresionat participanții, dar și spectatorii. Svetlana Candit din Dubăsari spunea: ” Un concert Super, care a înviat satul Cocieri”. La 1 mai 2023 pe scena Casei de cultură din Cocieri, raionul Dubăsari au evoluat colective din Criuleni, Cricova, Chișinău, Tiraspol, Dubăsari, Ștefan Vodă, Coșnița, Doroțcaia, Telenești. ajoritatea artiștilor din dreapta Nistrului au ajuns la festival cu feribotul Molovata. Marinarii nu-și amintesc să mai fi văzut vre-o dată atâta chef și voie bună pe platformă și debarcader.",
    "metadata": {
      "original_file": "Est-Curier_0087.html"
    }
  },
  {
    "title": "Amendă de 192,6 mln. lei pentru o înțelegere din 2019-2022",
    "content": "Consiliul Concurenței a sancționat producătorul de ulei de floarea soarelui, întreprinderea „Floarea Soarelui” SA, și distribuitorul ei, „Lux Proba Grup” SRL pentru un acord anticoncurențial. \n\n Investigația a fost inițiată în anul 2022, în baza suspiciunilor de încălcare a art. 5 din Legea concurenței (acord anticoncurențial între „Floarea Soarelui” SA și „Lux Proba Grup” SRL) și a art. 11 (abuz de poziție dominantă) în perioada octombrie 2019-iunie 2022. În urma finalizării investigației, Consiliul Concurenței a constatat existența unui acord anticoncurențial între cele două întreprinderi. Totodată, nu s-au confirmat suspiciunile privind practicarea unor prețuri excesive.\n\nSancțiunile aplicate ambelor întreprinderi sunt următoarele:\n• „Floarea Soarelui” SA: amendă de 123,1 milioane de lei\n• „Lux Proba Grup” SRL: amendă de 69,5 milioane lei\n\nRelația dintre întreprinderi \n\n „Lux Proba Grup” SRL este principalul distribuitor al uleiului îmbuteliat produs de „Floarea Soarelui” SA. În paralel, producătorul livrează direct produsele sale către anumite rețele comerciale din retail. Astfel, ambele întreprinderi operează pe același nivel al lanțului de distribuție pentru uleiul de floarea-soarelui.\n\nPractici anticoncurențiale identificate \n\n În cadrul investigației, s-a constatat că pe parcursul perioadei investigate (octombrie 2019 – iunie 2022), cele două întreprinderi și-au coordonat prețurile înainte de a le comunica propriilor clienți.\n\nÎn urma inspecțiilor desfășurate la sediile acestora, au fost identificate probe care au demonstrat că:\n• Înainte de a majora prețurile către clienții săi, „Lux Proba Grup” SRL solicita producătorului „Floarea Soarelui” SA să crească prețurile și pentru rețelele comerciale cu care producătorul lucra direct;\n• Pe de altă parte, înainte de a decide prețurile de vânzare directă către propriii clienți, „Floarea Soarelui” SA cerea informații de la „Lux Proba Grup” SRL despre prețurile la care distribuitorul urma să livreze produsele. În acest fel, producătorul își alinia prețurile pentru a nu oferi avantaje comercianților care preferau să cumpere direct.\n\nDin analiza documentelor interne a reieșit că, în cazul livrărilor directe realizate de „Floarea Soarelui” SA, prețurile erau calculate ținând cont de adaosurile comerciale practicate de distribuitor. \n\n Coordonarea informațiilor comerciale sensibile referitoare la relațiile fiecărei întreprinderi cu clienții săi a dus la restrângerea concurenței intra-marcă. Această practică a limitat posibilitatea comercianților de a achiziționa ulei de floarea-soarelui direct de la producător la prețuri mai avantajoase și de a oferi prețuri mai bune consumatorilor.\n\nDe asemenea, coordonarea informațiilor comerciale a vizat inclusiv fixarea prețului pentru mărcile de ulei „private label / marcă proprie” ale unor alte întreprinderi care își produceau uleiul la fabrica „Floarea Soarelui” SA, mărci de ulei care la raft fac concurență uleiului de producție „Floarea Soarelui” SA, astfel fiind restrânsă inclusiv concurența inter-marcă / între mărci.\n\nAnaliza prețurilor practicate de către producător \n\n Totodată, în urma investigației nu s-au confirmat semnele inițiale de practicare a unor prețuri excesive în mai 2022. Analiza desfășurată de către Consiliul Concurenței a relevat o corelație între costuri și prețuri, neputându-se demonstra existența unor prețuri excesive.\n\nAlexei Gherțescu, Președinte al Consiliului Concurenței: „Este esențial ca toți participanții de pe piață să respecte regulile concurenței loiale. Relațiile de cooperare strânsă dintre producători și distribuitori nu pot justifica practici care au ca obiect sau efect restrângerea concurenței pe piață, reducând astfel beneficiile concurenței pentru consumatori. ”\n\nÎntr-un comunicat de presă, „Floarea Soarelui” SA susține va contesta decizia CCRM, considerând-o ilegală și îndreptată împotriva unuia dintre cei mai mari producători autohtoni.\n\nPiața uleiului din Republica Moldova este dominată de milionarul Vaja Jhashi. Acesta o controlează prin intermediul grupului de companii TransOil, după ce din 2011 și-a întărit poziția cumpărând fabrici de ulei, elevatoare, construind terminale în portul Giurgiulești și obținând finanțare de la BERD . Cea mai importantă afacere a holdingului este fabrica de ulei „Floarea Soarelui” de la Bălți.",
    "metadata": {
      "original_file": "Est-Curier_0204.html"
    }
  },
  {
    "title": "Victor Gherciu// \"Acasă este locul unde este familia ta…\"",
    "content": "Ce înseamnă familia pentru mulți dintre noi? \n\n Pentru cei mai mulți dintre noi, familia înseamnă părinți şi bunici, frați și surori, copii și nepoți. Pentru alții, familia înseamnă masa de Crăciun, Revelion, sărbători cu cei dragi. Pentru unii familia înseamnă acasă… iar „acasă” este \n\n locul unde ești mereu așteptat, și nu este un loc, ci este un sentiment. \n\n Pentru tânăra familie, Victor și Lilia Gherciu, băștinași din Izbiște Criuleni și Călărași, familia înseamnă mult mai multe decât o mică celulă a societății. \n\n Născuți și crescuți în tradiții profund familiale, cu dragoste părintească și relații bazate pe stimă și ajutor reciproc, ei au moștenit aceleași tradiții, zidind o frumoasă familie și educând împreună 6 copii. Și mai e ceva: au moștenit o mare dragoste față de patrie, iar de la o vreme au înțeles că patria, familia lor, sunt copiii lor…\n\nVictor și Lilia s-au întâlnit, prin anii 1998, tineri și frumoși, lucrând împreună în cadrul aceleiași instituții. Au înțeles din prima clipă că sunt născuți unul pentru altul, însă puțin le-a fost dat să fie împreună, să se cunoască mai bine, căci Victor, ca mulți alți cetățeni ai acestui mic stat, a luat drumul pribejiei, cam peste un an, după un viitor mai bun. Mai întâi a muncit într-o țară din centrul Uniunii Europene, ca mai apoi să ajungă în Italia. „A doua patrie a \n\n moldovenilor.”, cum mai în glumă, mai în serios, o numesc mulți din conaționalii noștri găzduiți de această frumoasă țară. Dar, totuși, sufletul și patria tânărului rămăsese acasă, la aleasa inimii lui, Lilia.\n\nInterviu cu Victor Gherciu ( în foto – din dreapta):\n\n– Cum e să fii în străinătate, departe de familie, departe de cei dragi?\n\n– Până în 2007 nu am fost deloc acasă în Moldova și doar la telefon țineam legătura cu mama, rudele și desigur viitoarea mea soție, care prin anii 2002, a venit și ea în Italia, unde în 2005 am și jucat o nuntă frumoasă, ca la \n\n moldoveni. Tot în Italia, s-a născut și primul nostru copil, o fetiță ce a venit pe lume în 2006.\n\n– Dar totuși v-ați întors în Moldova. Cam puțini moldoveni hotărăsc să se întoarcă după ce pleacă peste hotare…\n\n– Soția nu prea voia, mărturisește tânărul, eu însă cu patriotismul meu nesăbuit, am hotărât ferm că viața și familia trebuie să ne-o zidim acasă, pe meleagurile natale. În 2007 ne-am întors cu o sete nebună de lucru și dorința de a face ceva acasă, în țara natală. Am investit în agricultură, tehnică, am încercat să ne bucurăm de roadele pământului strămoșesc. În 2009 am început să zidim împreună o casă, iar 2012 deja ne-am mutat cu toată familia în ea. Între timp ni s-au mai născut încă trei copii, nu încăpeam în piele de bucurie! Însă câțiva ani mai secetoși, multiplele probleme, instabilitatea, lipsa unei piețe de desfacere a roadelor căpătate cu multă dăruire și muncă, a făcut să falimentez complet. În câțiva ani, pământul a înghițit tot ce mai agonisisem împreună cu soția muncind în Italia și deja în 2014 am fost nevoit să plec din nou pentru a putea asigura familia. De data asta am muncit în Rusia timp de un an jumătate.\n\n– Știu că ai fost singur la muncă, cum a fost dperioda asta?\n\n– Greu…foarte greu. De aceea m-am întors ferm hotărât: ori împreună, ori deloc! Și am plecat din nou, de data asta cu toții. Din 2015 suntem stabiliți în Germania, muncim, avem „colțișorul” nostru, încercăm să ne descurcăm. \n\n Între timp s-au mai născut încă doi copii în familia noastră, așa că suntem deja „o mână bună de oameni” când ne adunăm împreună. Mai, mai să nu încăpem în obiectiv în timpul sesiunilor foto!.\n\n– Felicitări! Să vă fie sănătoși copiii! Dar cum v-ați hotărât la o familie numeroasă, or, mai toate familiile tinere se limitează la 1-2 copii?\n\n– Oho! Eu altfel nici nu am avut cum: am crescut la părinți 5 copii și din start am zis că vreau să am o familie cu mulți copii. Iar Lilia, soția mea, paradox, a fost singură la părinți. Însă nu i-a plăcut deloc. De aceea suntem într-un \n\n gând, iar copiii sunt toată bucuria noastră.\n\n– Foarte bine! Și chiar vecinii noștri de aici spun că a înviat mahalaua de când am venit noi – îi invităm în ospeție, mergem la ei în ospeție cu toată familia, întotdeauna le dau o mână de ajutor, când au nevoie. Copii s-au acomodat perfect: cunosc limba, participă în diferite activități locale și nu numai. Au fost pe rând și bunicile lor în ospeție…\n\n– Dar luând în considerație patriotismul tău, ce planuri aveți de viitor? Vă reîntoarceți acasă?\n\n– Acasă este locul unde este familia ta. Vom mai vedea… În orice caz, educăm copii în spiritul tradițiilor noastre familiale de acasă, vorbim acasă numai româna, votăm, urăm, colindăm, sărbătorim Crăciunul \n\n ca la mama acasă. Sigur că aș vrea să ne reîntoarcem. Am casa zidită ce ne așteaptă. Însă aici oportunitățile pentru dezvoltarea copiilor noștri sunt mult mai mari. Și nu știu deja unde îmi va fi casa atunci când voi avea 6 copii stabiliți aici sau cum spunem noi moldovenii, „puși la cale” aici…\n\nDe Ziua Internațională a Familiei, urăm multă sănătate acestei familii exemplare de criuleneni, îi așteptăm cu mare drag întotdeauna acasă. Şi să nu uit să menționez, că această familie întotdeauna își aduce aportul când vine vorba despre acțiunile civice din localitatea natală, contribuind mereu fie că este vorba despre o acțiune de caritate, reparația unei instituții sau susținerea financiară a unor proiecte pentru copiii satului.",
    "metadata": {
      "original_file": "Est-Curier_0341.html"
    }
  },
  {
    "title": "Primăria Paşcani a început modernizarea serviciului de salubrizare",
    "content": "În primăria Paşcani au apărut primele două boxe în care cetăţenii pot colecta gunoiul separat. Acestea sunt construcţii din plastic, astupate şi încuiate, cu ghișee speciale care se deschid spre containerele instalate înăuntru. Le găsim în curtea blocurilor cu etaje din s. Porumbeni, parte a comunei Pașcani. Locuitorii sunt îndemnaţi să arunce gunoiul selectat în trei fracţii: gunoi menajer, plastic /carton şi sticlă/metal. Acestea sunt un început de sistem nou de colectare a deșeurilor care şi-a propus să-l dezvolte primăria Paşcani în cele două localităţi: Paşcani şi Porumbeni. Primarul Vasile Gîrbea ne informează, că pentru început a fost creată o întreprindere municipală cu denumirea de „Salubritate\", care se ocupă doar de evacuarea deşeurilor şi amenajarea localităţii. Apeductul şi canalizarea sunt gestionate de o altă întreprindere municipală.\n\nDeocamdată, tariful de 50 de lei nu se aplică, pentru că serviciul e la început de cale. Acum serviciul nu este rentabil, eiar primăria e nevoită să subvenţioneze din buget cheltuielile întreprinderii, cca 100-150 de mii de lei anual şi să acopere deficitul. Cu agenţii economici nu sunt probleme, pentru că ei sunt deserviţi de către un agent economic privat, cu care au contracte încheiate. Cetăţenii au de ales agentul economic care le va presta serviciul mai bun la un preţ mai bun, iar legea concurenţei să-și facă efectul. Să fii abonat la un serviciu de salubrizare este obligatoriu pentru toţi, spune primarul. \n\n ”Noi le spunem că dacă refuză să fie clienţiis serviciului municipal, să ne arate un contract cu alt operator economic, prin care să ne demonstreze că gunoiul lor se preia, măcar şi de un agent de la Soroca, dar să fim siguri că gunoiul nu ajunge în câmpuri. Agentul privat deserveşte vreo 20% din locuitori, iar agentul creat de primărie – peste 500 de gospodării din cele două sate ale comunei\" – descrie primarul Vasile Gîrbea situaţia. \n\n \n\n Costul celor două staţii modernizate ar fi de cca 220 mii lei cu tot cu echipamente, iar banii sunt din bugetul local.\n\nBoris Ştirbu, afirmă că nu e o problemă dacă vor fi obligaţi să selecteze: „Acum la noi vine tractorul în fiecare sâmbătă, într-o săptămână dacă se adună câte un sac sau câte jumătate de sac. Noi nu selectăm, noi punem ca la sat, tot întrun sac, dar dacă ne vor obliga, vom selecta, desigur. Nu mi se pare greu să dăm într-o parte sticlele din plastic, că nu avem unde ne grăbi. Crengile şi frunzele chiar în grădină le adun, nu le scot la tractor\"\n\nAntreprenorul Eugeniu Butucea, care administrează o companie licenţiată în domeniul colectării deşeurilor menajere, zice că agenţii economici din com. Paşcani, vreo 10 la număr, sunt deserviţi de compania sa, \"Salubris Grup\". Aceasta deserveşte şi persoane fizice, doar de pe o stradă din Porumbeni, pe care locuieşte dumnealui, şi încă vreo 10 clienţi de pe alte străzi, ceea ce ar fi până la 30 de case din s. Porumbeni. Tariful este acelaşi, aplicat de consiliul local: 25 şi 50 de lei, în dependenţă de dacă este sortat şi dacă nu. Antreprenorul spune că agenţilor economici, care i-au devenit clienţi, le-a propus gratuit şi tomberoane pentru colectarea sortată a deşeurilor. Tariful pe care îl aplică pentru un metru cub de deşeuri menajere selectate este mai mic decât faţă de aceeaşi cantitate de gunoi nesortat. Consiliul a stabilit că un metru cub (cca 400 kg) de deşeuri menajere nesortate pot fi evacuate cu preţul de 150 de lei, iar sortate - 90 de lei. \n\n \"Ei selectează, pentru că le este mai convenabil, preţul diferenţiat îi motivează pe agenţii economici, care achită pe metru cub, să compacteze deşeurile, dacă e vorba de carton sau plastic\", afirmă Eugeniu Butucea. \n\n Antreprenorul consideră că un imbold spre soluţia problemei gestionării gunoiului menajer este dezvoltarea parteneriatul public privat dintre stat şi servicii prestate de agenţii economici privaţi. \n\n \"Trebuie să se întâlnească la o masă rotună APL şi agentul prestator în regiune, să găsească puncte comune de interes, de perspectivă. La noi în localitate, în prim. Paşcani, abia acum s-au unit ideile, dar până nu demult, nici nu ne puteam imagina că putem conlucra, deşi activez aici de şase ani. Consiliul local a stabilit tarife şi pentru persoanele fizice diferenţiat, în dependenţă de sortat sau nesortat. Tindem să începem acest proces şi să colectăm sortat de la populaţie. Într-un parteneriat public-privat fiecare partener are rolul său. APL stabileşte reguli locale, tarife ajustate la distanţa unde se evacuează deşeurile, la condiţiile de depozitare, iar partenerul privat vine, în cazul meu, cu toată logistica: două camioane, tomberoanele, angajaţi\", spune Butucea. \n\n\n\nCantitatea de deșeuri crește constant \n\n Problema deșeurilor municipale la Pașcani și Porumbeni nu se deosebește cu mult de alte localități, or, majoritatea administrațiilor publice locale își doresc servicii sustenabile în localități, în speranța că pentru Staregia 2013-2027 se va găsi finanțarea necesară și satele vor fi cât de cât pregătite să se integreze în următoarea etapă de dezvoltare a acestora. \n\n Potrivit Raportului național privind starea mediului în Republica Modlova pe anii 2015-2018, publicat de Agenția de Mediu și întemeiat pe datele BNS, cantitatea de deșeuri municipale generate și depozitate în anul 2018 este de 3043.1 mii tone înregistrând o creștere de 169% față de anul de referință 2001 în care au fost generate și depozitate 1130.80 mii tone de deșeuri. \n\n Același raport relevă că în Republica Moldova cea mai răspândită metodă de eliminare a deşeurilor, volumul generării cărora a crescut considerabil în ultimii ani, este depozitarea lor la sol, de cele mai multe ori în locuri neautorizate, nesupravegheate și supraîncărcate, care au un impact negativ enorm asupra mediului și a sănătății populației, prin poluarea apelor de suprafaţă, a apelor subterane, a solului, aerului şi a mediului în general, inclusiv contribuind și la volumul de emisii de gaze cu efect de seră. \n\n Circa 98% din cantitatea de deșeuri municipale colectate de serviciile de salubrizare, au fost eliminate prin depozitare, colectarea selectivă fiind organizată parțial în mun. Chișinău și câteva centre raionale. Ratele de reciclare și valorificare a deșeurilor sunt foarte reduse. Multe materiale reciclabile și utile sunt depozitate împreună cu cele nereciclabile, astfel pierzând-se o mare parte a potențialului lor util (hârtie, sticlă, metale, materiale plastice). Fiind amestecate și contaminate din punct de vedere chimic și biologic, recuperarea lor este dificilă. \n\n Astfel, în 2018, în doar 148 localități rurale este organizată colectarea și transportarea deșeurilor de servicii specializate de colectare. Servicii noi de salubrizare s-au format în unele localități rurale din raioanele Cantemir, Căușeni, Dubăsari, Strășeni. Majoritatea dintre acestea se limitează doar la transportarea deșeurilor la gunoiștile din localitățile respective. În mun. Chișinău și câteva centre raionale, printre care și Criuleni, se colectează selectiv, dar nu toată populația se conformează să colecteze selectiv la sursă, așa cum cere Legea deșeurilor, iar stimularea prin tarif diferențiat etse o metodă aplicată în mai multe țări din Europa. \n\n \n\n Problema deșeurilor municipale la Pașcani și Porumbeni nu se deosebește cu mult de alte localități, or, majoritatea administrațiilor publice locale își doresc servicii sustenabile în localități, în speranța că pentru Staregia 2013-2027 se va găsi finanțarea necesară și satele vor fi cât de cât pregătite să se integreze în următoarea etapă de dezvoltare a acestora.Potrivitpublicat de Agenția de Mediu și întemeiat pe datele BNS, cantitatea de deșeuri municipale generate și depozitate în anul 2018 este de 3043.1 mii tone înregistrând o creștere de 169% față de anul de referință 2001 în care au fost generate și depozitate 1130.80 mii tone de deșeuri.Același raport relevă că în Republica Moldova cea mai răspândită metodă de eliminare a deşeurilor, volumul generării cărora a crescut considerabil în ultimii ani, este depozitarea lor la sol, de cele mai multe ori în locuri neautorizate, nesupravegheate și supraîncărcate, care au un impact negativ enorm asupra mediului și a sănătății populației, prin poluarea apelor de suprafaţă, a apelor subterane, a solului, aerului şi a mediului în general, inclusiv contribuind și la volumul de emisii de gaze cu efect de seră.Circa 98% din cantitatea de deșeuri municipale colectate de serviciile de salubrizare, au fost eliminate prin depozitare, colectarea selectivă fiind organizată parțial în mun. Chișinău și câteva centre raionale. Ratele de reciclare și valorificare a deșeurilor sunt foarte reduse. Multe materiale reciclabile și utile sunt depozitate împreună cu cele nereciclabile, astfel pierzând-se o mare parte a potențialului lor util (hârtie, sticlă, metale, materiale plastice). Fiind amestecate și contaminate din punct de vedere chimic și biologic, recuperarea lor este dificilă.Servicii noi de salubrizare s-au format în unele localități rurale din raioanele Cantemir, Căușeni, Dubăsari, Strășeni. Majoritatea dintre acestea se limitează doar la transportarea deșeurilor la gunoiștile din localitățile respective. În mun. Chișinău și câteva centre raionale, printre care și Criuleni, se colectează selectiv, dar nu toată populația se conformează să colecteze selectiv la sursă, așa cum cere Legea deșeurilor, iar stimularea prin tarif diferențiat etse o metodă aplicată în mai multe țări din Europa.",
    "metadata": {
      "original_file": "Est-Curier_0195.html"
    }
  },
  {
    "title": "Ajutor unic de 2300 lei pentru 31 mii de pensionari",
    "content": "Toți pensionarii care la momentul pensionării au avut un stagiu de cotizare de minim 40 de ani și o pensie mai mică de 3300 mdl vor primi o plată unică în valoare de 2300 mdl.\n\nPlata unică va fi oferită din oficiu, în mod pro activ fără a exista nevoia ca pensionarii vizați să se adreseze la CNAS, să colecteze sau să ofere oarecare documente justificative.\n\nPlata va fi disponibilă la oficiile poștale la începutul lunii noiembrie, pentru a beneficia de plată, pensionarii vizați, se vor prezenta cu buletinul la oficiul poștal. Toți pensionarii beneficiari vor primi notificări din partea Guvernului.\n\n– Stagiul minim de cotizare la moment este de 34 de ani. Am selectat această categorie de pensionari deoarece aceștia au lucrat și au contribuit cel puțin 6 ani peste stagiul de cotizare, dar pentru că au muncit în sectoare cu salarii mici, s-au pomenit cu o pensie minimă sau o pensie sub 3300 mdl – explică ministrul Muncii și Protecției Sociale, Alexei Buzu .",
    "metadata": {
      "original_file": "Est-Curier_0480.html"
    }
  },
  {
    "title": "Ce este CNED și cu ce se va ocupa",
    "content": "Creat în urma reorganizării și transformării fostei Agenții pentru Eficiență Energetică, începând cu 1 ianuarie 2024, Centrul Național pentru Energie Durabilă (CNED) își asumă un rol crucial în dezvoltarea eficienței energetice și a surselor de energie regenerabile.\n\nPrintre prioritățile instituției nou create se numără administrarea programelor precum EcoVoucher, programul Super ESCO și instituirea Fondului pentru Eficiență Energetică în sectorul Rezidențial din Republica Moldova. Aceste programe sunt axate pe îmbunătățirea eficienței energetice în clădirile publice și rezidențiale.\n\nBeneficiarii proiectelor gestionate de CNED sunt instituții publice, comunități rezidențiale și gospodării individuale. Proiectele si programele ce vor fi implementate de CNED, nu doar vor contribui la reducerea consumului de energie și la optimizarea performanței energetice, ci și la consolidarea securității energetice și la îmbunătățirea calității vieții în comunități.\n\nMisiunea CNED sintetizează prioritățile naționale în ceea ce privește dezvoltarea durabilă a țării prin oferirea de soluții energetice eficiente, fapt susținut printr-un nou model funcțional și de guvernanță, menit să faciliteze crearea și implementarea mecanismelor și instrumentelor de finanțare care să contribuie la realizarea obiectivelor naționale în domeniul eficienței energetice.\n\nCentrul Național pentru Energie Durabilă prin viziunea sa, proiectează aspirațiile de a conduce tranziția energetică a Republicii Moldova, un parcurs ghidat de politicile europene în domeniul energetic dar și bune practici la nivel internațional.\n\nÎn activitatea sa, Centrul Național pentru Energie Durabilă se bazează pe valori fundamentale pentru îndeplinirea misiunii și viziunii sale precum:\n\nCooperare – Dezvoltăm relații de cooperare cu comunitatea și partenerii noștri pentru un viitor durabil.\n\nNoutate – Aducem inovația și soluții noi în abordările noastre pentru a susține dezvoltarea sustenabilă.\n\nDurabilitate – Oferim soluții viabile pentru dezvoltarea unei societăți fără emisii poluante.\n\nÎntr-un comunicat de presă emis de instituție se stipulează că reorganizarea Agenției pentru Eficiență Energetică în Centrul Național pentru Energie Durabilă nu doar schimbă denumirea, ci introduce și un nou model de guvernanță. CNED devine o instituție publică autonomă, supravegheată de un Consiliu, iar deciziile vor fi coordonate în cadrul Comitetului de Finanțare și Risc. Schimbarea aduce transparență și imparțialitate în procesul de luare a deciziilor de finanțare, iar inovația și flexibilitatea operațională oferă CNED o poziție avantajoasă pentru dezvoltarea parteneriatelor cu instituții naționale și internaționale.",
    "metadata": {
      "original_file": "Est-Curier_0253.html"
    }
  },
  {
    "title": "Olga Rotari – profesoara cu cei mai mulți elevi premiați la olimpiadele școlare",
    "content": "La finele unui an școlar cu multe provocări, Direcția Educație Criuleni a făcut un bilanț al reușitelor nu doar ale elevilor, pe care i-a premiat la ”Gala Olimpicilor”, dar și un top al profesorilor, care au ghidat elevi spre locurile premiante.\n\nPrintre ei, pe prima poziție, o găsim pe Olga Rotari, profesoară de biologie și ecologie la Liceul ”B. Dânga” din or. Criuleni. Olga Rotari a absolvit Universitatea de Stat din Moldova, facultatea de biologie și pedologie, și masteratul în ocrotirea mediului. Iar mai întâi, a absolvit liceul la care este în prezent angajată. Profesoara, elevii căreia au reușit în acest an să ia 7 locuri premiante la etapa raională a olimpiadelor școlare, inclusiv o mențiune la olimpiada națională la ecologie, ne-a acordat un interviu.\n\n– Doamna Olga, de ce v-ați ales profesia de pedagog și de ce anume biologia? \n\n – De mică mă vedeam profesoară. Poate cineva se vede de mic medic, avocat, eu mereu m-am văzut profesoară. Mi-au plăcut mai multe discipline: istoria, matematica, chimia, dar nu știu cum am ales biologia… Poate că am participat la olimpiadă la ecologie și în calitate de disciplină opțională la examenul \n\n de bacalaureat am ales biologia. Poate acesta a fost, până la urmă, factorul determinant. Oricum, mereu am vrut să fiu profesoară, doar că, cu anii, îmi tot schimbam imaginar disciplina. Din 2010 lucrez în liceu, de îndată cum mi-am luat licența.\n\n– Care a fost profesorul care v-a servit drept model? \n\n – Doamna Guzun Svetlana. Mi-a plăcut foarte mult modul în care ne preda dumneaei lecțiile. Dar dacă aș avea ocazia să mai fiu elevă, mi-aș dori să merg la lecția de matematică. Mi-a plăcut foarte mult matematica și îmi pare rău că după 12 ani de școală n-am mai avut nici o tangență cu ea! Când aveam vacanțele, recunosc, mai puțin mi-a plăcut să citesc literatură artistică, dar rezolvatul la matematică era pasiunea mea. Nu era Internetul să-mi verific rezultatul, sau să caut undeva. Unicul loc unde găseam răspuns era sfârșitul manualului și mereu simțeam o euforie când obțineam rezultatul necesar la un exercițiu foarte greu! La matematică am avut-o profesoară pe dna Parascovia Munteanu, la gimnaziu, și pe dna Valentina Zamșa – la liceu.\n\n– Cum ați reacționat când ați aflat că sunteți profesoara cu cei mai mulți olimpici? Ați aflat asta la ceremonia de premiere sau mai devreme? \n\n – Am aflat un pic mai devreme, pentru că am fost fotografiați pentru diplomă personalizată. Prima dată am avut un număr atât de mare de elevi premianți, pentru că a fost și primul an la care am participat cu elevii \n\n mei și la olimpiada de ecologie. Până acum dna Nina Mânzat ghida elevii la ecologie. La biologie în anii trecuți aveam câte doi elevi din fiecare clasă și cam mereu cineva a luat locuri premiante. E pentru prima dată când profesorii primesc așa trofeu. Eu cred că este salutabil gestul direcției. Pentru un profesor este ca și o remunerare. Noi nu putem trăi fără partea materială, nici nu se discută, dar pentru noi când vine un cuvânt cald din partea unui elev, plecat la facultate, sau altcuiva, nu se echivalează cu nimic – cu nimic!\n\n– Și componentele succesului unui profesor care sunt? Sau poate un set de reguli personale pe care le urmați? \n\n – A fi profesor trebuie să-ți placă, pentru că e foarte greu din punct de vedere emoțional. Poate că uneori avem probleme acasă, în altă parte, dar dacă ajungi în fața elevilor, toate trec pe planul doi. Și eu cred că asta se datorează faptului că-mi place foarte mult să interacționez cu elevii. De multe ori cobor la nivelul lor pentru a-i înțelege. Undeva unui elev sau unui contingent dau mult mai mult material, dacă văd că pot, altora le dau mai puțin, dacă văd că nu reușesc sau au alte necesități. Foarte des mă bazez pe părerile copiilor, ca să mergem într-un pas. Niciodată nu vreau să mă simt, sau ei să vadă că profesoara aceasta este cu trei sute de capuri mai înaltă decât mine. Permanent tind să le dau la nivelul lor, ei să înțeleagă. Niciodată n-aș umili un copil sau nu l-aș lua în derâdere că nu știe ceva. Nu i-aș da unui elev de clasa a zecea o înrebare din a șaptea, ca să-l umilesc. Niciodată n-aș face asta, pentru că noi suntem la școală, cineva învață acum, cineva o să învețe peste un an-doi, dar oricum, toți au învățat.\n\n– Elevii cu ce calități sunt o comoară pentru un profesor? \n\n – Cei care doresc să muncească și care sunt responsabili! Eu pot să fiu un profesor de nota 10 cu plus, pot avea un cap cât o mare și foarte multe cunoștințe pe care le dau, dar cred că 40 % depinde de succesul meu, iar 60% – de-a elevului, care dorește să facă aceasta, să învețe. Profesorul nu se poate realiza fără un elev. Sunt foarte mulți oameni care cunosc, care sunt deștepți, dar dacă nu este și un copil care dorește aceste cunoștințe, eu cred că nici rezultat nu va fi.\n\n– Din discuții cu unii elevi, am aflat că i-ați cucerit prin omenia dumneavoastră, iar faptul că veneau uneori nepregătiți la lecții îi făcea să transpire de frica să nu vă dezamăgească. Cum îi încurajați să învețe? \n\n – Niciodată nu am fost profesoara care tinde să pedepsească copilul prin notă. Chiar și testele ”zece din zece” care le practic cu elevii, nu au scopul să le pun o notă mică. Eu pot să le dau acel test și de 5, și de 6 ori, ca să le dau posibilitatea nu atât să ia nota mai mare (poate nici nu are nevoie de nota ceea de 9 sau 10!), cât să îl determin să învețe. Peste o lecție, peste două, dar să învețe. Eu mi-am dat seama, că dacă îi pun o notă de doi, nu obțin nimic-nimic! Dar prin faptul că-i dau o șansă, a doua, a treia, a patra, obțin că oricum o să învețe!\n\n– Care este visul Dvs profesional? \n\n – Aș mai tinde și aș dori, ca oricare profesor, să obțin gradul superior, dar știu că trebuie să lucrez mult pentru asta. Fiecare tinde spre ceva! Îmi zic unii prieteni, că ”nu crești deloc, predai același material de pe an pe an”, dar nu e adevărat! Și eu așa mă gândeam, că o să treacă 10 ani și o să știu tot materialul. Nu a fost încă nici o zi ca să mă duc la lecții fără să mă uit încă o dată în manual, să consult materiale suplimentare! Generațiile de azi sunt diferite, mereu așteaptă să le spui ceva nou. Ei sunt tot timpul cu gurile căscate pentru ceva inovativ, iar biologia este o știință care le poate oferi și inovație, și ceva nou.\n\n– Rămâne să țină pasul și statul, să vă doteze cu cele necesare ca să puteț i trece peste toate provocările profesionale. Vă multumesc pentru discuție!",
    "metadata": {
      "original_file": "Est-Curier_0316.html"
    }
  },
  {
    "title": "Start concurs: 125 milioane de lei pentru protecția mediului",
    "content": "Un nou concurs de propuneri de proiecte, finanțate din Fondul Național pentru Mediu, a fost lansat la 12 noiembrie 2024. Bugetul de 125 milioane de lei este destinat implementării inițiativelor primarilor și societății civile în domeniul protecției mediului, axate pe două direcții principale: managementul integrat al resurselor de apă și managementul integrat al deșeurilor.\n\n– Scopul este de a identifica și oferi suport proiectelor de implicare în acțiuni de protecție a mediului și punere în aplicare a celor mai bune practici de sporire a rezilienței atât a mediului natural, cât și a societății, la impactul schimbărilor climatice, cu accent pe regenerarea surselor de apă și valorificarea deșeurilor – a declarat N icolae Arnaut , directorul Oficiul Național de Implementare a Proiectelor în domeniul Mediului. \n\n\n\nProiectele în domeniul apei se vor concentra pe protecția apelor și prevenirea poluării, susținând activități precum decolmatarea albiilor râurilor și lacurilor, crearea fâșiilor verzi de protecție, consolidarea malurilor, precum și expertiza tehnică a barajelor.\n\nÎn domeniul deșeurilor, se va urmări îmbunătățirea gestionării salubrizării în localități și dezvoltarea infrastructurii necesare pentru a reduce impactul asupra mediului. Propunerile pot include lichidarea gunoiștilor stihiinice, achiziționarea de echipamente pentru gestionarea deșeurilor.\n\nVor fi construite și 3 centre de colectare a deșeurilor cu aport voluntar. La aceste centre oamenii vor avea posibilitatea să aducă voluntar deșeurile care nu pot fi colectate prin sistemul obișnuit de colectare precum: mobilier vechi, saltele, deșeuri textile, ambalaje și obiecte uzate din sticlă sau lemn, echipamente electrice și electronice uzate, anvelope. Aceste deșeuri la rândul lor vor fi reciclate sau eliminate în mod corespunzător, contribuind astfel la reducerea poluării și la protejarea mediului înconjurător.\n\nMinisterul Mediului subliniază, de asemenea, angajamentul de a proteja pădurile prin elaborarea amenajamentelor silvice, document care stabilește în mod detaliat modul de gestionare și exploatare durabilă a pădurilor, asigurând regenerarea și dezvoltarea lor corespunzătoare.\n\nPrimarii și reprezentanții societății civile pot depune notele conceptuale de proiecte începând de astăzi, 12 noiembrie, iar mai multe informații vor fi disponibile în ghidurile publicate pe site-ul ONIPM.\n\n– Prin acest apel de proiecte, ne asumăm responsabilitatea de a crea un mediu mai curat și mai sănătos. Împreună, putem transforma localitățile din țară în modele de sustenabilitate și grijă față de mediu – a declarat la lansarea concursului Ministrul Mediului, Sergiu Lazarencu.",
    "metadata": {
      "original_file": "Est-Curier_0101.html"
    }
  },
  {
    "title": "(Galerie foto) „Vivat Cultura” 2024 și-a desemnat laureații",
    "content": "Săptamâna care a început cu Ziua națională a Culturii, a finisat, la Criuleni, cu Gala Culturii 2024, care a desemnat cele mai reprezentative activități culturale potrivit rezultatelor anului 2023.\n\nPrezentăm o galerie foto de la evenimentul organizat de Secția cultură și turism Criuleni în sala Centrului de cultură și tineret „G. Sîrbu”.",
    "metadata": {
      "original_file": "Est-Curier_0044.html"
    }
  },
  {
    "title": "Cele mai solicitate servicii la început de an",
    "content": "În prima zi a anului, la numărul unic de urgență 112 au fost recepționate și procesate aproximativ un număr de 5 mii de solicitări reale din partea cetățenilor, cu 30% mai multe comparativ cu zilele obișnuite. Cel mai mare flux de apeluri a fost înregistrat la miezul nopții. Până la ora 01.00, a intrat în sistemul informațional automatizat al Serviciului 112, un număr de 411 apeluri.\n\nCel mai des oamenii au solicitat ambulanţa în cazuri de hipertensiune arterială, dureri abdominale sau de spate, copil bolnav, persoane traumate, rănite, dar și intoxicații alimentare și alcoolice. Intervenția echipajelor medicale a fost necesară în cazul a 2 385 de solicitări. .\n\nAu avut treabă și polițiștii. Cetățenii au sunat la 112 pentru a raporta agresiuni, gălăgie, conflicte, huliganism, violență în familie, persoane bătute, accidente rutiere, lipsă bunuri.\n\nCazurile privind intervenția echipajelor de poliție a crescut în prima zi din an cu aproximativ 35%.\n\nPompierii au fost solicitați în în peste 60 de cazuri, în marea majoritate referitoare la incendii în sectorul locativ. .\n\nLa 1 ianuarie, Serviciul 112 a înregistrat aproape 8 mii de apeluri, dintre care 30% au fost non – urgențe, comunică Ana Carpovici, specialistă relații publice, Serviciul național unic pentru apelurile de urgență 112.",
    "metadata": {
      "original_file": "Est-Curier_0414.html"
    }
  },
  {
    "title": "Drepturileomului: garanții versus realități",
    "content": "Alesia Vidruk: „Moldova a înregistrat un progres nesemnificativ în procesul de implementare a recomandărilor internaționaleîn domeniul drepturilor civile și politice”\n\nAlesia Vidruk, directoarea de programe pentru Moldova a organizaţiei Civil Rights Defenders (Suedia), ne-a acordat un interviu, în care a vorbit despre progresele şi restanţele înregistrate de autorităţile moldoveneşti în cadrul Exercițiului Periodic Universal (EPU) al Consiliului ONU pentru Drepturile Omului. Aceasta a remarcat rolul important pe care l-a avut societatea civilă în procesul monitorizării şi evaluării îndeplinirii angajamentelor asumate de țara noastră acum patru ani.\n\n— La 4 noiembrie curent, autorităţile moldoveneşti au fost audiate la Geneva (Elveţia), în cadrul Sesiunii a 26-a a Consiliului ONU pentru Drepturile Omului și au raportat cum și-au îndeplinit angajamentele asumate în cadrul exercițiului internațional – EPU, în anul 2012. Aţi fost prezentă şi dumneavoastră la acel eveniment. Cum apreciați rezultatele înregistrate de țara noastră în domeniul respectării și promovării drepturilor omului?\n\n— În general, Republica Moldova a înregistrat un progres nesemnificativ în procesul de implementare a recomandărilor internaționale în domeniul drepturilor civile și politice, în cadrul primului ciclu al EPU, desfășurat în perioada 2012-2016. Aici mă refer, inclusiv, la cele din domeniul libertăţii presei și accesului la informaţie, care interesează în mod deosebit jurnaliștii. Totuși, este de menţionat că în această perioadă, autorităţile din Moldova au adoptat Legea cu privire la asigurarea egalităţii . Acest act legislativ este foarte important, iar adoptarea lui a fost cerută de mai multe state membre ONU.\n\n— La finalul celor patru ani de monitorizare, organizaţiile neguvernamentale (ONG-urile) din Moldova au elaborat rapoarte de alternativă față de cele oficiale, în care au evaluat gradul de îndeplinire de către autorităţi a recomandărilor asumate. Dacă ne referim la concluziile acestor rapoarte, în ce domenii au fost atestate cele mai multe restanţe?\n\n— ONG-urile din Moldova au fost foarte active în această perioadă, iar peste 30 din ele au elaborat rapoarte proprii, de alternativă. Civil Rights Defenders a elaborat trei rapoarte, în colaborare cu 11 parteneri locali, inclusiv din regiunile Găgăuzia și Transnistria, care, consider, trebuie luate în calcul de către autorităţi. În aceste rapoarte au fost analizate: situația drepturilor omului în Transnistria, reforma justiției în Moldova, libertatea presei, accesul la informație și libertatea de exprimare, situația privind instigarea la ură, tortura etc. Totodată, au fost făcute 50 de recomandări pentru autorităţi, iar dacă acestea vor fi implementate vor îmbunătăţi situaţia privind drepturile omului în Moldova. În acest an, la Sesiunea ONU de la Geneva, Moldova a primit 209 recomandări din partea statelor membre ONU pentru îmbunătăţirea situaţiei drepturilor omului, dintre care 175 au fost deja acceptate de Moldova, iar 31 sunt în proces de examinare. Societatea civilă poate pune presiune pe autorităţi ca să la accepte și pe acestea.ONG-urile trebuie să fie partenerul autorităţilor în procesul de îndeplinire a recomandărilor, dar şi să monitorizeze modul în care acestea sunt implementate.\n\n— Care este contribuția Civil Rights Defenders din Moldova în contextul promovării mecanismului EPU?\n\n— ONG-urile partenere din Moldova au cunoştinţele şi aptitudinile necesare pentru a participa la toate etapele procesului EPU. Împreună cu ele am organizat training-uri, în cadrul cărora jurnaliştii au fost instruiţi cum să reflecte activitățile din cadrul EPU şi cum să abordeze subiectele din domeniul drepturilor omului în materialele pe care le realizează. De asemenea, am monitorizat modul în care autorităţile şi-au îndeplinit angajamentele și am organizat campanii de lobby în rândul organizațiilor și instituțiilor internaționale pentru a promova recomandările societății civile către autorități. Sper că acum partenerii noștri au capacitatea să participe şi în continuare la monitorizarea implementării de către autorități a recomandărilor primite de Moldova.\n\nAceastă publicaţie este editată de Asociaţia Presei Independente (API) cu suportul financiar al Civil Rights Defenders (Suedia), în cadrul proiectului „Promovarea drepturilor omului, toleranţei şi diversităţii prin mass-media”. Opiniile exprimate aparţin autorilor şi nu reflectă neapărat poziţia finanţatorului.",
    "metadata": {
      "original_file": "Est-Curier_0382.html"
    }
  },
  {
    "title": "Atenție, fraudă! O bancă din Moldova își previne clienții",
    "content": "Una dintre băncile comerciale își anunță clienții despre un nou tip de fraudă, care le poate lăsa conturile goale. Este vorba de SMS-uri care anunță despre necesitate actualizării contului sau despre un transfer și conține link către un site dubios, unde li se cere să completeze date bancare și personale.\n\n2. să NU răspundă mesajelor prin care li se cer informații personale. 3. să NU comunice niciodată date aferente cardurilor (codul CVV2/CVC, termenul de valabilitate, parolele de unică folosință). Dacă aveți carduri la Moldindconbank și ați primit mesaje suspecte, contactați banca la numărul 022 71 71 71 pentru a verifica informația., iar dacă ați devenit victima escrocilor, sunați Poliția la 112.\n\nDeținătorii cardurilor din Republica Moldova continuă să fie ținta campaniilor de fraudă, inclusiv a celor de tip smishing. Scenariul preferat este cel al notificărilor prin SMS, legate de livrarea unor presupuse colete sau de la site-uri de online shopping. Pentru că astfel de mesaje textuale sunt ceva obişnuit şi mulţi dintre noi le primim frecvent, este complicat, la prima vedere, de a le diferenția de notificări reale. Denumirea pornește de la combinația cuvintelor „SMS” și „phishing”, ceea ce din start ne duce cu gândul la mesajele text primite la telefon. De obicei, escrocii folosesc imaginea companiilor de livrare a coletelor sau clonează site-urile de online shopping, expediind SMS din numele acestora, pentru a păcăli potențialele victime. Mesajele text conțin un link care, odată ce este apăsat, direcționează victima către un site web fals, unde i se cere să completeze datele personale și cele ale cardului, cum ar fi: nume și prenume, adresă, IDNP, numărul de telefon, numărul cardului, data expirării, codul de securitate CVV. În astfel de cazuri infractorii mizează pe neatenția utilizatorilor, care ar putea oferi date sensibile fără a face în prealabil câteva verificări esențiale. ”De exemplu, clientul primește un SMS cu un link de la o companie de livrare, în care se spune că pentru recepționarea coletului trebuie să achite o anumită sumă de bani. Persoana accesează linkul escrocilor și furnizează datele, considerând că este un mesaj veridic, deși corect ar fi să verifice veridicitatatea acestui SMS printr-un apel la companie. E important ca fiecare să trateze cu precauție mesajele, în care se cere transmiterea unor date sensibile: numărul cardului, termenul de valabilitate, CVV și parolele de unică folosință expediate prin SMS. Este capcana, prin intermediul căreia se colectează datele de card, care ulterior sunt utilizate pentru furtul de bani”, a precizat Elena Gligor, șefa Direcției Securitate a Cardurilor de la Moldindconbank.",
    "metadata": {
      "original_file": "Est-Curier_0228.html"
    }
  },
  {
    "title": "Planul de depășire a crizei energetice a fost elaborat",
    "content": "Planul de pregătire pentru riscuri pe piața de energie electrică se bazează pe o evaluare națională, dar și regională a riscurilor legate de securitatea aprovizionării cu energie electrică a fost elaborat. Pe baza scenariilor de posibile crize identificate, au fost prevăzute măsuri pentru prevenirea și gestionarea situațiilor de criză legate de furnizarea de energie electrică.\n\nAstfel de planuri sunt întocmite de toate statele membre UE și Comunitatea Energetică, ele fiind revizuite cel puțin o dată la 4 ani, dacă, între timp, nu intervin noi riscuri. Documentul a fost elaborat cu sprijinul programului „Abordarea impacturilor crizei energetice în Republica Moldova”, finanțat de Uniunea Europeană și implementat de PNUD Moldova.\n\nAstfel, Rețeaua Europeană a Operatorilor de Sisteme de Transport al Energiei Electrice, ENTSO-E, a identificat 31 de scenarii regionale de criză a energiei electrice, dintre care 26 sunt relevante pentru Republica Moldova.\n\nA fost identificat un scenariu național specific de criză pentru Moldova. Se referă la supraîncărcarea rețelelor electrice de joasă tensiune, în special în orașe, din cauza penuriei sau întreruperii furnizării de gaze naturale către consumatorii finali în perioada de iarnă, prin utilizarea aparatelor electrice pentru încălzire.\n\nRiscurile prevăzute în Plan sunt împărțite în mai multe categorii, legate de lipsa combustibilului, defecțiunea pieței de energie electrică, atac rău intenționat, vreme extremă, defecțiuni tehnice, dezastre naturale, factori umani sau altele. Regulamentul stabilește rolurile și responsabilitățile întreprinderilor de energie electrică, participanților la piața de energie electrică, utilizatorilor de sistem și consumatorilor în reducerea riscurilor privind siguranța energiei electrice și pregătirea pentru prevenirea și gestionarea crizelor de energie electrică, asigurând transparența și luând în considerare cerințele pieței competitive de energie electrică.\n\nSunt descrise, de asemenea, competențele Comisiei pentru situații excepționale și procedurile de gestionare a crizelor pentru diferitele scenarii. Comisia, sesizată de operatorul sistemului de transport al energiei electrice sau de Ministerul Energiei, verifică riscurile și constată o situație excepțională în cel mult 12 ore. Ulterior, Comisia preia coordonarea acțiunilor din sector, iar deciziile sale sunt obligatorii și prevalează în raport cu planurile proprii ale companiilor de energie electrică, prevederile contractuale și actele normative în domeniu.\n\nPlanul de pregătire pentru situații excepționale de pe piața de energie electrică este documentul operativ de lucru al Comisiei Naționale, precum și al tuturor actorilor din sectorul energetic.\n\nLa rețelele de distribuție electrică sunt conectați 1284,8 mii consumatori finali, dintre care 95,45% sunt consumatori casnici. În 2022, au primit aproximativ 44% din totalul energiei electrice furnizate. Consumul total de energie electrică în Republica Moldova în anul 2022 a fost de aproximativ 4513 milioane kWh. Sarcina de vârf a sistemului electric depășește 1000 MW iarna, în timp ce sarcina electrică vara variază între 330-700 MW pentru malul drept. Sarcina de vârf înregistrată în 2022 pe dreapta râului Nistru a fost de 750 MW iarna și 670 MW vara.\n\nRegulamentul privind situațiile excepționale din sectorul energiei electrice transpune Regulamentul UE 2019/941 privind pregătirea pentru riscuri în sectorul energiei electrice și face parte din Pachetul de integrare a energiei electrice. Pachetul de 9 acte normative prevede cuplarea piețelor naționale ale Comunității Energiei cu piața unică europeană de energie până la sfârșitul anului 2025.",
    "metadata": {
      "original_file": "Est-Curier_0506.html"
    }
  },
  {
    "title": "Ajuns la final, proiectul a evidențiat o comunitate unită, care acceptă schimbarea",
    "content": "Începând cu luna septembrie 2021, în or. Criuleni și satele din componența primăriei a fost implementat un proiect orientat spre îmbunătățirea managementului deșeurilor, cu suportul partenerilor europeni. Detalii despre proiectul realizat la Criuleni ne oferă Andrij Dichtaruk, managerul acestuia, în cadrul Caritas Czech în Moldova.\n\n– Vă rog să ne dați mai multe detalii despre Dvoastră și proiectul pe care l-ați implementat la Criuleni. \n\n – Sunt Andrij Dichtaruk, sunt din Slovacia și lucrez în organizația Caritas Cehia în Republica Moldova. În ultimul an, Caritas Cehia a implementat proiectul orientat spre îmbunătățirea managementului deșeurilor în or. Criuleni, proiect cu denumirea ”Dezvoltarea unui sistem funcțional și sustenabil de gestionare a deșeurilor în Criuleni”. Finanțarea aparține Guvernului Slovaciei prin Agenția de cooperare SlovakAid. Proiectul este implementat, de fapt, de două organizații: din partea Slovaciei este partenerul nostru Caritas \n\n Slovakia, și noi, Caritas Cehia în Moldova. Donatorul urmărește scopul ca cele mai bune practici din Republica Slovacă să fie transmise în Moldova. Oficial, proiectul a luat sfârșit la finele lunii august, curent.\n\n– Cine au fost partenerii locali și ce rol a avut fiecare în acest proiect? \n\n – La nivel local ne-a ajutat foarte mult Asociația Obștească ”Fiecare Contribuie pentru Schimbare”. Parteneri oficiali și beneficiari ai proiectului au fost Primăria Criuleni și ÎM ”Comunservice”. Lor le-am transmis infrastructura procurată.\n\n– De ce anume Criuleni a fost selectat pentru acest proiect și care au fost avantajele colaborării cu comunitatea Criuleni? \n\n – N-am luat eu această decizie, dar am discutat despre asta de multe ori cu colegii. Au fost mai multe circumstanțe, dintre care o organizație locală – AO FCPS, care implementase deja unele proiecte și a făcut-o reușit, plus autoritățile locale s-au dovedit deschise spre a schimba ceva în acest sens, să ia decizii noi. Un alt factor – colaborarea. Primăria Criuleni este un partener foarte bun, ceea ce nu întâlnești peste tot în Moldova. Nu se lucrează ușor cu toate primăriile, nu întotdeauna consiliile locale acceptă să participe la asemenea proiecte, să accepte schimbări.\n\n– Numiți principalele activități ale proiectului și ce scop a avut fiecare. \n\n – Scopul proiectului a fost îmbunătățirea situației ecologice în or. Criuleni, satele Zolonceni și Ohrincea, poate nu atât ca să fie peste tot curățenie, cât să fie premise favorabile pentru sănătatea populației. Oamenii au înțeles singuri că dacă gunoiștea arde mereu, această problemă trebuie cumva soluționată. Proiectul a avut trei direcții principale. Prima a fost îmbunătățirea infrastructurii. Aici, împreună cu AO FCPS, am reparat platformele pentru gunoi, am procurat containere și a fost reparată o încăpere pe teritoriul ”Comunservice”, unde se face sortarea gunoiului. Caritas a procurat o autoutilitară pentru evacuarea gunoiului, un utilaj de frezat iarbă montabil pe tractor și două tocătoare pentru crengi și masă vegetală. La \n\n procurări atribuim și cele 30 de lăzi pentru compostare, pe care le-am repartizat familiilor din sectorul particular și unor instituții publice, pentru utilizarea resturilor vegetale. Altă direcție au fost diferite traininguri și instruiri. Instruirile au fost organizate pentru angajații ”Comunservice”, pentru angajații primăriei, sesiuni de informare pentru agenții economici, angajații instituțiilor din or. Criuleni. Au fost efectuate vizite de schimb de experiență pentru angajații întreprinderii municipale și ai primăriei – la ABC Recycling, la Telenești. Cea de-a treia direcție a proiectului au fost campania de informare a populației, evenimentele de salubrizare – două pe malul Nistrului și una la izvoare. Cu campania de informare ne-a ajutat exclusiv AO FCPS. O activitate importantă a fost eco-tabăra de vară, la care au participat 30 de tineri din Criuleni și din alte localități, dar și voluntari care ne-au ajutat în procesul de implementare a proiectului. În acest fel, informarea a fost combinată cu studiul, iar copiii și tinerii au aflat și alte informații utile, pe care le vor putea aplica în următoarele lor proiecte. O activitate importantă a fost studiul de fezabilitate și elaborarea strategiei locale de gestionare a deșeurilor în primăria Criuleni. A fost, de fapt, o activitate de bază, de la care am pornit implementarea proiectului. Se poate spune că da, este doar un document, dar de fapt este foarte important să–l avem pentru următoarele decizii: ce fel de infrastructură avem de cumpărat, cât anume, ce să facem, cum să lucreze întreprinderea municipală în anii următori. La elaborarea strategiei au lucrat atât experții locali, cehi, cât și slovaci. Un lucru important am vrut să menționez: noi am reușit să creăm o legătură puternică între primărie, ”Comunservice” și agentul economic ABS Recycling. Noi am urmărit scopul să creăm relații calitative între autoritățile locale și agenții economici, ca o parte din gunoi să fie utilizat, nu doar adunat și evacuat.\n\n– Care din activități vi se pare cea mai reușită și de ce? \n\n – Din punctul nostru de vedere, cele mai elocvente au fost acțiunile ecologice, pentru că mereu au venit mai mulți oameni decât am așteptat. Acțiunile au avut o rezonanță bună nu doar pentru că am adunat niște gunoi, dar pentru că am văzut, în rezultatul distribuirii pe rețelele sociale, care este atitudinea oamenilor față de asemenea acțiuni. A reușit și tabăra de vară. Chiar dacă fraza ”tinerii sunt vitorul nostru” e deja uzuală, noi sperăm că acești tineri, care au participat și până acum la acțiuni de salubrizare, au primit cunoștințe noi pe care în viitor le vor folosi pentru binele orașului, societății.\n\n– Care a fost activitatea cel mai greu de realizat și de ce? \n\n – Cel mai greu este, probabil, să explici oamenilor, de ce e nevoie de asta. Tocmai campania de informare a \n\n fost dificilă, de aceea noi am decis ca ea să se desfășoare ”de la casă la casă”, ca să vorbim cu oamenii, să \n\n le explicăm schimbările. Când se reparau platformele, eram în Criuleni, și oamenii pe alocuri erau furioși, \n\n pentru că vreo platformă se mută cu locul cu câțiva metri. Că platformele sunt murdare, că pisicile sau câinii împrăștie gunoiul, li se părea mai bine decât platforma nouă cu câțiva metri mai într-o parte. Oamenii uneori se obișnuiesc cu ceea ce este rău, nu vor să schimbe nimic nici într-un caz. În asemenea proiecte cel mai greu este anume schimbarea umană. Eu cred că factorii responsabili, dacă doresc schimbări, mai întâi trebuie să pună la dispoziție infrastructura. Și noi la prima etapă asta am făcut – ne-am \n\n ocupat de procurări, de renovări. Noi am decis mai întâi să creăm infrastructura, apoi să învățăm oamenii cum să o folosească, cum să sorteze, să le vorbim de ce este nevoie de asta. Oamenii se vor obișnui, vor învăța, însă e nevoie de timp și răbdare. Dar vreau să spun că într-o vizită de monitorizare, împreună cu colegii din Cehia, am văzut cum din containere curge lichid, e murdar pe platforme, pentru că oamenii aruncă totul laolaltă la deșeuri menajere. Când am ajuns la Chișinău, în aceeași zi, am văzut fotografii pe \n\n Facebook că ”Comuinservice” a spălat containerele și platformele. A fost inițiativa lor și neam bucurat să vedem asta, că nu e nevoie să indicăm, dar oamenii singuri fac ordine.\n\n– Ce ați schimba, dacă ați realiza acest proiect în Criuleni încă o dată? \n\n – Dacă aș fi schimbat ceva, poate aș schimba termenul de implementare. Proiectul nostru a fost conceput pentru un an, dar eu cred că ar fi nevoie de mai mult timp pentru monitorizarea schimbărilor, a atitudinii oamenilor. Noi avem planificate proiecte similare, și acolo ne vom strădui să monitorizăm un timp mai îndelungat, ca să putem îmbunătăți pe viitor anumite rezultate.\n\nAlexei Grajdian, coordonator local: \n\n ”Criuleni a fost ales pentru că mai e un factor important pentru ecologie – proximitatea râului Nistru, adică, pentru că e importantă ecologizarea zonei, ca să nu fie poluat mai tare râul prin apele freatice. Mai \n\n greu a fost să schimbăm percepția oamenilor despre necesitatea schimbărilor. Dacă ne uităm la platforme, la lăzile de compostare, nu toți le folosesc conform destinației. Atât în platforme, cât și în containere, au fost investiți bani mulți și din proiectul nostru, și din proiectele partenerilor noștri, ale primăriei, de aceea autoritățile locale și agenții economici trebuie să acorde o mai mare atenție menținerii funcționalității utilajelor și insfrastructurii. Proiectul inițial nu prevedea procurarea tocătoarelor, a uniformei pentru angajații ”Comnunservice”, dar pe parcurs, când se elabora studiul și strategia, proiectul a suferit unele modificări, după necesitatea locală. Donatorul a fost flexibil și am putut procura tocătoarele, am putut să cooperăm cu FCPS și cu primăria să construim 11 platforme, pe când inițial am planificat să renovăm doar 5. Eu aș opta pentru un termen mai lung de implementare a proiectului, ca să avem mai mult timp pentru informarea sectorului particular. Cea mai mare problemă a noastră rămâne, totuși, ”Harunca”, dar acolo e nevoie de mai mult timp și alte resurse”.",
    "metadata": {
      "original_file": "Est-Curier_0156.html"
    }
  },
  {
    "title": "Falsuri „dulci” sau cum sunt ademeniți oamenii cu gratuități",
    "content": "Ieri și astăzi, anunțuri deocheate au invadat spațiul virtual și propun cetățenilor fie să obțină acțiuni ale unei companii de distribuție a gazelor naturale, fie să beneficieze de implanturi dentare gratuite, chipurile, plătite de către un misterios minister. Sună tentant, desigur, or, tema scumpirii gazului este exploatată rapid de către infractorii virtuali, iar „oferta” ține de „asigurarea viitorului”. La fel ca și oferta de a te face gratuit cu dinți pe implanturi, pentru care în mod obișnuit, în țara noastră, trebuie să scoți din buzunar de la 450 de euro în sus pe bucată.\n\nAsemenea anunțuri au atras atenția și altor iubitori de gratuități sub formă de „vânzare de bagaje pierdute” sau comerț cu „colete poștale”, pe care chipurile nu le-a ridicat nimeni și poșta le vinde.\n\nPe lângă faptul că anunțiurile abundă a greșeli și incoerențe, acestea mai sunt și plătite, adică sponsorizate, pentru ca ele să ajungă în atenția a cât mai mulți utilizatori online. Mai jos – două exemple de anunțuri false din seria „prea frumos să fie credibil”. Cel cu implanturi gratuite pare a fi mai „popular”, după numărul de distribuiri și aprecieri:\n\n„Adesea, astfel de anunțuri fac parte din categoria „prea frumos pentru a fi adevărat”. La vederea unui anunț de acest fel, regula principală este să deschideți pagina care a publicat anunțul, pentru a vă asigura că este pagina oficială a unei instituții reale. Făcând asta, lucrurile devin deja clare. Pentru a vă convinge, puteți contacta instituția respectivă. În general, fiecare dintre noi trebuie să conștientizeze că în era tehnologică, astfel de „oportunități” sunt, de obicei, niște escrocherii. Este important să punem la îndoială informațiile și să le verificăm din surse credibile” – este de părere Mihai Avasiloaie, redactorul – șef al portalului stopfals.md.\n\nVă puteți întreba, care este scopul celor ce lansează asemenea „oferte”?\n\nE simplu: sunt vânători de date personale care țintesc identitatea Dvs, date bancare și alte date, care i-ar ajuta să se infiltreze în telefonul, compiuterul dvs și de unde ar putea sustrage mai multe informații pe care ulterior să le folosească în mod fraudulos.\n\nPagina web bitdefender.com enumeră un șir de posibile atacuri la care puteți fi supuși, dacă accesați linkuri în asemenea anunțuri tentante:\n\n● Furtul de identitate – acest lucru se întâmplă prin obținerea informațiilor tale personale și financiare, cum ar fi numărul de securitate socială, numerele de identificare națională sau detaliile conturilor, care pot fi utilizate pentru a-ți fura identitatea.\n\n● Frauda financiară – atunci când escrocii obțin acces la numerele conturilor tale bancare sau la detaliile cardurilor de credit pentru a extrage fonduri sau a face achiziții neautorizate.\n\n● Furtul de credențiale – capturând numele de utilizator și parolele pentru a-ți sparge conturile, escrocii deschid calea către breșe de date mai mari și mai dăunătoare.\n\nCum puteți identifica un anunța dubios, care poate veni și prin e-mail? găsiți mai multe detalii pe bitdefender.com și pe stopfals.md. , lecturați-le atent și nu vă lăsați manipulați!",
    "metadata": {
      "original_file": "Est-Curier_0443.html"
    }
  },
  {
    "title": "Criuleni-Dubăsari: agenda culturală pentru ultima decadă de iulie, 2024",
    "content": "Ultima decadă a lunii iulie, în pofida valorilor extreme demonstrate de mercurul din termometre, vine cu mai multe oportunități de a vă distra local, cu puțini bani, și de a socializa nelimitat, dacă vă doriți asta.\n\nUrmătoarele evenimente, datorită străduinței organizatorilor, vă pot oferi momente unice și memorabile de comunicare, alint pentru simțurile gustative, olfactive și cele estetice.\n\nUnde să mergeți în următoarele week-enduri? Vă zicem noi (în ordine cronoligică):\n\n20 iulie, 2024 – Festivalul „Un trandafir, o lumânare pentru Sfântul Ștefan cel Mare”, Centrul Raional de Cultură și Tineret „G. Sîrbu” din or. Criuleni. Începând cu ora 11.00 va fi deschisă publicului expoziția meșterilor populari, iar de la 12.00 – spectacolul muzical, în sala centrului, cu invitați speciali – corul „Doina codrului”, din s. Lozova. Strășeni. Intrare liberă. Inaugurarea festivalului va avea loc la ora 10.40, în piața Ștefan cel Mare, la monumentul domnitorului, unde vor fi depuse și flori. Un Te Deum întru pomenirea Sfântului va avea loc la ora 10.00, la Biserica din lemn din or. Criuleni. Organizatori – CR Criuleni, Secția Cultură și Turism, Protopopiatul de Criuleni și Dubăsari.\n\n21 iulie – Festivalul-concurs al interpreților fluierari și al formațiilor de fluierași „Nistrule cu apă lină” – în scuarul Căminului cultural dion s. Corjova, r. Criuleni. Programul începe la ora 10.00. Organizatorii – Ministerul Culturii, CNCPPMI, Secția Cultură și Turism Criuleni și Primăria Corjova, promit că ediția a XII-a a evenimentului va oferi publicului multă muzică populară: opt ansambluri de fluieriști în concurs, cinci fluieriști-soliști, recital de muzică populară, cu mai multe colective folclorice, inclusiv unul din România.\n\n28 iulie – Festivalul – târg gastronomic local „Aroma bucatelor locale”, care va începe la ora 10.00, în scuarul Casei de cultură din s. Oxentea, r. Dubăsari. Organizator – Grupul de Acțiune Locală „Farmecul Nistrului”. Până la ora 14.00, vizitatorii vor putea gusta din bucatele pregătite de participantele la un concurs al bucatelor tradiționale în satele care formează „Farmecul Nistrului”. Va fi lansată și culegerea de rețete preparate de către 22 de gospodine, care au participat la concurs. Taxă de intrare nu se percepe.",
    "metadata": {
      "original_file": "Est-Curier_0013.html"
    }
  },
  {
    "title": "Subvențiile în agricultură: zeci de cauze penale, dar riscurile de corupție persistă",
    "content": "Aproape 50 de cauze penale care vizează infracțiuni de corupere pasivă și activă, trafic de influență și spălare de bani, săvârșite de angajați ai Agenției pentru Intervenții și Plăți pentru Agricultură (AIPA) și agenți economici în procesul de acordare a subvențiilor pentru agricultură erau în gestiunea Centrului Național Anticorupție (CNA) la mijlocul lunii martie 2023. Astfel de cifre nu mai reprezintă o noutate, dar atât experții, cât și autoritățile spun că domeniul acordării subvențiilor în agricultură rămâne unul cu riscuri mari de corupție.\n\nZeci de cauze penale pe încălcări la subvenționare\n\nChiar la începutul acestui an, CNA și Procuratura Anticorupție anunțau despre acțiuni de urmărire penală în 26 de cauze penale pornite pentru abuz de putere sau de serviciu, corupere pasivă și activă, trafic de influență și spălare de bani, comise de reprezentanți ai AIPA și agenți economici în procesul de acordare a subvențiilor pentru agricultură. În doar o cauză penală, suma prejudiciului depășea 3,5 milioane de lei. AIPA s-a disociat atunci de angajații care ar comite acte de corupție și a îndemnat persoanele fizice și juridice să sesizeze conducerea în cazul unor abateri în procesul examinării cererilor și a petițiilor de către angajații instituției.\n\nNu este pentru prima dată când instituțiile de drept anunță despre cauze penale pornite pe abuzuri și încălcări la solicitarea și plata subvențiilor pentru agricultură. În mai 2021, CNA anunța că a pornit o cauză penală în care factori de decizie de la AIPA „ar fi achitat subvenţii din Fondul Naţional de Dezvoltare a Agriculturii şi Mediului Rural (FNDAMR) şi din proiecte de asistenţă financiară externă (peste 100 de milioane de lei), inclusiv de la Banca Mondială, unor solicitanţi care nu corespund condițiilor obligatorii și criteriilor de eligibilitate”. În 2015, Procuratura Generală anunța despre 34 de cauze penale care vizau subvențiile în agricultură.\n\nExistă mai multe domenii în agricultură cu riscuri de corupție, dar în primul rând este cel care ține de subvenționare, a comentat pentru Asociația Presei Independente (API) economistul Veaceslav Ioniță . El menționează că subvențiile în agricultură cresc de la an la an, dar oricum sunt insuficiente, respectiv, acordarea acestora depinde de deciziile unor funcționari, de unde și apar riscurile de corupție. „În situația când nu ajung subvenții și sute de milioane de lei se amână pe următorul an, iar cineva decide că iată unul primește anul acesta, iar altul, la anul, apare riscul de corupție. Acolo unde este banul statului, care practic se oferă cadou, e o problemă. Da, se lucrează mult pe proceduri, se întreprind măsuri pentru a diminua riscurile, dar acestea există în continuare”, menționează V. Ioniță.\n\nExpertul consideră că cea mai bună soluție pentru a elimina riscurile de corupție în acest domeniu ar fi debirocratizarea și automatizarea sistemului de acordare a subvențiilor, astfel încât să fie exclus factorul uman.\n\n„Majoritatea cazurilor de corupție în sectorul agroalimentar apar în procesul de exercitare a unor funcții și competențe specifice instituțiilor de stat: reglementare, certificare, supraveghere și organizare. Astfel, în scopul prevenirii și diminuării cazurilor de corupție la nivelul AIPA, ministerul verifică legalitatea deciziilor de repartizare a mijloacelor FNDAMR. Toate proiectele de acte normative în domeniile de activitate ale Ministerului Agriculturii și Industriei Alimentare sunt supuse expertizei anticorupție în scopul identificării riscurilor de corupție care pot apărea”, a comentat pentru API secretarul general al Ministerului Agriculturii și Industriei Alimentare, Sergiu Gherciu . Funcționarul mai precizează că ministerul actualizează periodic planul sectorial de acțiuni anticorupție în domeniul agroalimentar, asigură organizarea instruirilor anuale pentru angajați, stimulează financiar angajații „pentru a reprima” fenomenul corupției și traficul de influență.\n\n„În anul 2017, în cadrul AIPA a fost creat Serviciul antifraudă, care a demarat mai multe misiuni de identificare și analiză a riscurilor de fraudă, apărute în activitatea de gestionare a FNDAMR, inclusiv a mijloacelor alocate din fondurile programelor de asistență externă, în urma cărora au fost depistate mai multe iregularități”, a comunicat pentru API directoarea adjunctă a instituției, Diana Coșalîc . Potrivit acesteia, Serviciul antifraudă a înregistrat și efectuat misiuni de evaluare a riscurilor de fraudă la peste 500 de dosare de subvenționare, depistându-se un șir de neregularități. O bună parte din aceste dosare au fost transmise Procuraturii Generale.\n\nFondul Național de Dezvoltare a Agriculturii și Mediului Rural a crescut semnificativ în ultimii ani – de la 900 de milioane de lei în anii 2017-2018, la 1,5 miliarde de lei în 2023. În 2022 acesta a fost de 1,5 miliarde de lei, dar ulterior a fost suplimentat cu 250 de milioane de lei pentru a ajuta producătorii agricoli să facă față majorării prețurilor la carburanți și materie primă, provocate de invazia rusă în Ucraina. Și în acest an autoritățile au declarat că vor identifica 200 de milioane de lei suplimentar pentru subvenționarea agricultorilor după un șir de acțiuni de protest ale acestora.\n\nAcest material este elaborat cu suportul proiectului „Consolidarea Statului de Drept și a Mecanismelor Anticorupție în Republica Moldova” cofinanțat de Uniunea Europeană și Ministerul Federal German pentru Cooperare Economică și Dezvoltare (BMZ), și implementat de Agenția de Cooperare Internațională a Germaniei (GIZ). Opiniile exprimate reprezintă opinia autorilor și nu reprezintă neapărat poziția finanțatorilor și a GIZ. Finanțatorii și GIZ nu influențează în nici un fel selectarea subiectului materialului.",
    "metadata": {
      "original_file": "Est-Curier_0290.html"
    }
  },
  {
    "title": "Salubrizarea de primăvară va începe din 20 martie, anunță IPM Criuleni",
    "content": "O dispoziție adresată primarilor și agenților economici din raion, semnată de șeful Inspecției pentru Protecția Mediului (IPM) Criuleni, Ion Guzun, anunță despre inițierea pe data de 20 martie și până la 30 aprilie 2023, a acțiunilor de primăvară privind salubrizarea și amenajarea localitățilopr și a corpurilor de apă.\n\nPotrivit dispoziției, Inspecțiua pentru Protecția Mediului își asumă contribuția metodologică și consultativă la întocmirea programelor și planurilor locale de organizare și salubrizare a localităților și va monitoriza exercitarea acțiunilor preconizate.\n\nIon Guzun le amintește autorităților că au obligația să execute prevederile legilor „Privind protecția mediului” și „Privind deșeurile” și să organizeze inventarierea și lichidarea gunoiștilor stihiinice, amenajarea depozitelor de gunoi, salubrizarea cimitirelor, spațiilor verzi și fâșiilor de protecție, să preavizeze agenții economici despre necesitatea de a aduce în ordine teritoriile adiacente. Autoritățile vor avea obligația să anunțe săptămânal Inspecția despre acțiunile realizate. Totodată, autoritățile pot fi sancționate dacă împedică accesul la obiectele inspectate și refuză de a furniza informații sau furnizează informații eronate despre starea mediului, acțiuni ce pot fi pedepsite conform prevederilor Codului Contravențional din 2018, art.145.\n\nSolicitat de „Est Curier”, Anatolie Grajdian, inspector de mediu în IPM Criuleni, a spus că necesitatea acestei dispoziții date autorităților, care și așa sunt obligate să execute cele două legi la care se face referire, ar fi ca să se mobilizeze primarii, împreună cu cetățenii și instituțiile publice, agenții economici, să-și planifice din timp acțiunile și să nu le lase pentru ultimul moment, or, campania are și un termen limită.\n\nCât privește campania de salubrizare a râurilor, „Râu curat de la sat la sat”, inclusă în planul de acțiuni, care se organizează de cel puțin 15 ani, Anatolie Grajdian spune că schimbările sunt de moment, dar principala schimbare – atitudinea oamenilor față de mediu, întârzie să se producă: „Bunăroară, este o viitură, o ploaie, pe apă ajung gunoaie, nu neapărat de la primăriile noastre. Sau aceeși pescari, care vin de la Chișinău. Noi organizăm aceste acțiuni, curățim malurile, zona de protecție, zona de odihnă, dar atitudinea oamenilor rămâne proastă de tot, nici nu se discută! Am mers cu colectivul la Nistru, am vorbit cu cei pe care i-am văzut acolo, i-am rugat să nu facă murdărie, să plece acasă cu tot cu gunoaie, să le pună în sacoșe și să le ducă la tomberon. Veniim peste două zile, încă și mai multe gunoaie sunt. Dar e greu să-l prinzi pe fiecare de mână.”",
    "metadata": {
      "original_file": "Est-Curier_0140.html"
    }
  },
  {
    "title": "Bustul va reveni la Cocieri, el n-a fost furat",
    "content": "Dispariția bustului Marelui Voievod inaugurat la 19 septembrie 2024, la Cocieri, a generat mai multe discuții printre săteni. Unii ziceau că a fost furat, alții – că a fost vandalizat, dar adevărul e altul.\n\nAm solicitat informații de la Andrei Batereanu, președintele AO „Ștefan cel Mare și Sfânt”, asociație care, cu ajutorul mai multor oameni implicați, a adus bustul la Cocieri.\n\nAndrei Batereanu a negat că bustul a fost vandalizat și a precizat, la solicitarea „Est-Curier”: „Acesta a fost retras, cu înștiințarea primăriei și poliției, chiar a doua zi, din cauza unei mici erori tehnice. A fost un pic de grabă cu lucrările, apoi s-a descoperit că nu-i așa cum trebuie. Acum bustul se află în atelierul sculptorului Veaceslav Jiglițchi, autorul acestuia. Sperăm că până la sfârșitul lunii octombrie bustul va fi reinstalat”.\n\nIdeea construcției monumentului lui Ștefan Cel Mare și Sfânt la Cocieri a fost lansată încă în 2014 și la realizarea ei au contribuit peste 150 de persoane atât din Republica Moldova, cât și din România, nemaivorbind de cociereni. \n\n Veaceslav Jiglițchi este și autorul sculpturii „Echipaj” din holul Aeroportului Chișinău.",
    "metadata": {
      "original_file": "Est-Curier_0005.html"
    }
  },
  {
    "title": "Diplome ministeriale pentru agricultorii din r. Criuleni și Dubăsari",
    "content": "Ministerul Agriculturii și Industriei prelucrătoare a declarat luna noiembrie – Luna Agricultorului. Pentru a evidenția rolul pe care agricultorii îl joacă în asigurarea produselor alimentare și în dezvoltarea economiei țării, pe tot parcursul lunii vor fi organizate evenimente regionale. \n\n La 6 noiembrie au fost omagiați agricultorii din raioanele Strășeni, Anenii Noi, Ialoveni, Criuleni, Dubăsari și municipiul Chișinău. \n\n În deschiderea ceremoniei, vicepremierul Vladimir Bolea a subliniat rolul fundamental pe care îl au agricultorii în dezvoltarea durabilă a economiei naționale și angajamentul ministerului de a susține sectorul prin politici adaptate necesităților curente. \n\n „Agricultura Republicii Moldova nu este doar o activitate economică, ci este o parte din identitatea noastră. În ultimii ani, fondurile destinate subvențiilor au crescut constant, ajungând acum la peste 1,8 miliarde de lei anual, ceea ce a permis sprijinirea a peste 8.000 de agricultori – un număr dublu față de beneficiarii din anii anteriori. În luna noiembrie, Luna Agricultorului, celebrăm și onorăm efortul celor care ne asigură securitatea alimentară și contribuie la reputația țării pe piața internațională ”, a declarat oficialul.\n\nÎn semn de recunoștință pentru munca depusă pe parcursul anului au fost înmânate diplome ministeriale pentru următoarele categorii: „Cel mai bun mecanizator”, „Femeie fermier a anului 2024” , „Tânăr fermier al anului 2024” , și „Fermierul anului 2024 ”. \n\n Direcțiile agricole din raioanele Dubăsari și Criuleni au prezentat câte 40 de candidați pentru nominalizări, dar Ministerul de resort a ales câte zece din fiecare raion.\n\nRaionul Dubăsari : \n\n Cel mai bun Mecanizator 2024 – Petru SÎRGHI, SRL „AGRODAC GRUP”; Arsen AVDALEAN, SRL „ODISEM GRUP”; Serghi CHIRILOV, SC „ECOSPIRIT” SRL. \n\n Femeie Fermier a anului 2024 – Mariana PÎSLARU, SRL „STARAGRO-GRUP”; Nina URÎTU, ÎI „SERGHEI URÎTU”; Natalia GAZEA, GȚ „GAZEA OLEG”. \n\n Tânăr Fermier al anului 2024 – Viorel BACIOI, SRL „DORNIST AGRO”; Dumitru VELIȘCA – SRL „BMO GRUP”; Eugen GHIDERMAN, SRL „AGRO-GHID”. \n\n Fermierul anului 2024 – Sergiu GRÎJANCOVSCHII, SRL „MONSTERAX GSG”.\n\n„Femeie Fermier a anului 2024” : Nina Urîtu, ÎI ”S. Urîtu”; Valentina Moscul, GȚ „Valentina Moscul”; Vera Guzun, GȚ „Moara lui Ion Guzun” \n\n „ Tânăr Fermier al anului 2024” : Vitalie Caimacan, SRL ”VELFRUCT”, Eugeniu Sprîncean,SRL „Schit-Agromex”, Ion Ceban, SRL „Dianex LUX” \n\n Fermierul anului 2024 – Frunze Pavel,SRL „ProdagroSol”, Oleg Cîrlig „Agroellios@Co”. \n\n Cel mai bun Mecanizator 2024 – Ion Ursu, GȚ „Spînu Vasile” și Grigore Malai, SRL „ Mais”.\n\n\n\n La festivitatea de la Strășeni nu au ajuns toți premianții din varii motive, iar cei prezenți nu s-au sfiit să pună întrebări oficialilor.\n\nVladimir Bolea a prezentat direcțiile strategice prin care ministerul intenționează să sprijine dezvoltarea agriculturii pe termen lung. Printre măsurile planificate se numără extinderea suprafețelor irigate prin reabilitarea sistemelor centralizate de irigare, Programul național „Vița de vie moldovenească,” dezvoltarea unui sistem de subvenționare mai echitabil, înființarea Camerelor Agricole și va lucra la instituirea fondului mutual pentru gestionarea riscurilor în agricultură. Plățile directe vor fi, de asemenea, extinse pentru producătorii de legume și sfeclă de zahăr.\n\nÎn acest an, Ziua Lucrătorului din Agricultură și Industria Prelucrătoare este la cea de-a 30-a ediție.",
    "metadata": {
      "original_file": "Est-Curier_0455.html"
    }
  },
  {
    "title": "Pământul devine mai scump",
    "content": "Piața terenurilor agricole s-a schimbat puțin comparativ cu anul trecut. Conform sondajului realizat de agrobiznes.md în rândul producătorilor prețul oferit per hectar de teren agricol în diferite raioane ale țării a crescut comparativ cu 2021.\n\nEvident, prețuri mai mari pentru terenurile agricole sunt oferite în zonele unde agricultura este mai dezvoltată, este irigare, iar numărul persoanelor implicate în sector este mai mare. \n\n Prețul este influențat și de bonitatea terenului și amplasarea acestuia față de căile de acces. \n\n În zona de nord, la Briceni sunt unele dintre cele mai mari prețuri pentru terenurile agricole, 60-100 de mii de lei moldovenești (aproximativ 3-5 mii de euro) sunt oferiți per cotă (1,2 ha), iar la Ocnița 60-80 de mii de lei (aproximativ 3-4 mii de euro). \n\n Un preț mediu de 30-40 de mii de lei per hectar este oferit în raionul Dondușeni , iar în raionul Drochia prețul unui hectar de teren este de aproximativ 30-35 de mii de lei. \n\n La Soroca , prețul mediu de comercializare este de 80-100 de mii de lei, iar cu acces la irigare ajunge și la 150 de mii de lei. \n\n La Râșcani , prețul mediu este de 40-45 de mii de lei. La Florești prețul mediu a unui hectar de teren agricol este de 30-35 de mii de lei. \n\n La Glodeni , prețul mediu este de 50 de mii de lei per hectar, la Șoldănești 25-40 de mii de lei, iar la Fălești 40-50 de mii de lei. \n\n La Criuleni , prețul unui hectar de teren agricol este de aproximativ 60-100 de mii de lei, cu irigare 160 mii de lei. \n\n La Hâncești , prețul per hectar variază de la 25-45 de mii de lei, iar la Strășeni un hectar costă 25-30 de mii de lei. \n\n La Cimișlia , în medie, un hectar de teren agricol poate fi cumpărat cu 40-45 de mii de lei, în unele localități ajungând și la 47 de mii de lei sau chiar mai mult. \n\n La Cahul , prețul mediu de comercializare al unui hectar de teren agricol este de 50 de mii de lei.",
    "metadata": {
      "original_file": "Est-Curier_0286.html"
    }
  },
  {
    "title": "Exportul de prune s-a dublat",
    "content": "Cele mai exportate soiuri de prune din Moldova sunt Stanley, President și Cacanska Rana, cunoscute pentru aromele și calitățile lor gustative.\n\nInvestițiile în calitatea fructelor, respectarea standardelor internaționale, dar și asistența partenerilor de dezvoltare au stimulat exporturile de prune produse în Moldova. Doar în anul trecut, peste 50% din livrări au fost în țările UE.\n\nVictor Orescu din raionul Criuleni, spune că în anul curent mare parte a recoltei de prune a exportat-o în România, Polonia și Țările Baltice și că ”prunele s-au vândut mai bine ca cireșele”. Secretul succesului, după părerea lui, este cunoașterea cerințelor pieții și adaptarea la preferințele consumatorilor.\n\nPentru a fi competitivi pe piețele UE, producătorii moldoveni de prune implementează standarde internaționale și își certifică procesele de producere și post-recoltă conform standardelor GlobalG.A.P./GRASP și SMETA. Totodată, pentru a susține eforturile Republicii Moldova de valorificare a noilor piețe de export, UE a prelungit în luna iulie cu un an măsura de suspendare a taxelor și cotelor de import aplicabile pentru strugurii de masă, mere, cireșe, prune, roșii, usturoi și suc de struguri.\n\nUSAID, prin intermediul Proiectului de Competitivitate și Reziliență Rurală în Moldova, promovează exportul produselor agricole moldovenești pe piețele occidentale, accelerează adoptarea soiurilor noi și tehnologiilor avansate de producere și post-recoltă și implementarea standardelor internaționale pentru a spori competitivitatea sectorului agricol, contribui la crearea locurilor de muncă și extinde geografia exporturilor.\n\nPe canalul nostru de Telegram Est-Curier , vă oferim atât imagini relevante, cât și știri de actualitate din raioanele Criuleni-Dubăsari și din întreaga țară. Devino corespondent Est-Curier! În cazul în care ai imagini care ar putea deveni subiecte de știri, te încurajăm să ni le trimiți pe Viber sau Telegram la numărul 069789896.",
    "metadata": {
      "original_file": "Est-Curier_0269.html"
    }
  },
  {
    "title": "(Foto, video) Inspectorii de mediu criuleneni au vizitat azi lebedele de pe Nistru ... cu daruri",
    "content": "Aproximativ 100 de lebede, grupate în două cârduri, au ales să ierneze pe râul Nistru, în zona Podului Vechi – confluența cu râul Răut. Pentru că gerurile și ninsoarea le-au limitat posibilitatea de a se alimenta, Inspectorii de Mediu din r. Criuleni au mers azi să le ajute cu hrană.\n\n„Dacă temperatura este -12, -15C, mai mult de două zile la rând, lebedele au nevoie de asistență, altfel riscă să slăbească și să înghețe sau să devină o pradă ușoară pentru vulpi. Astăzi IPM Criuleni a ajutat păsările. Cerealele au fost oferite de antreprenorul local Dumitru Gorgan, iar resturile de fructe și legume le-am colectat din magazinele din or. Criuleni. Vom ajuta păsările și vineri, având în vedere ca duminică avem prognoze de -18C.” – ne-a informat I on Guzun , șeful Inspecției de Mediu Criuleni.",
    "metadata": {
      "original_file": "Est-Curier_0117.html"
    }
  },
  {
    "title": "Premieră: prețuri diferențiate pentru energia electrică",
    "content": "Agenția Națională pentru Reglementare în Energetică (ANRE) anunță, în premieră, introducerea prețurilor diferențiate în funcție de orele de consum pentru energia electrică, în conformitate cu prevederile Legii nr. 107/2016 privind energia electrică. Această măsură, aprobată prin hotărârile recente ale Consiliului de Administrație al ANRE, se aplică în raport cu furnizorii Î.C.S. „Premier Energy” S.R.L. și S.A. „Furnizarea Energiei Electrice Nord” și va intra în vigoare începând cu 20 ianuarie 2025 .\n\nCe înseamnă această schimbare pentru consumatori?\n\nNoile prețuri diferențiate oferă posibilitatea consumatorilor care dețin contoare cu înregistrare pe intervale orare de a reduce factura pentru energia electrică consumată, beneficiind de tarife mai avantajoase în intervalele orare de consum redus în sistemul electroenergetic.\n\nEste o obligație sau un drept?\n\nANRE subliniază că aplicarea acestui sistem este un drept, nu o obligație. Fiecare consumator care dispune de un contor cu înregistrare pe intervale orare poate decide dacă dorește să beneficieze de prețurile diferențiate. Această măsură vine în sprijinul celor care doresc să-și gestioneze mai eficient consumul de energie și să reducă impactul facturilor lunare. Cei interesați sunt îndemnați să contacteze furnizorul lor de energie pentru detalii privind implementarea noului sistem.\n\nNoile prețuri reglementate aprobate de ANRE stabilesc două intervale de tarifare:\n• Orele de vârf (7:00 – 23:00) – preț care reflectă costurile de procurare a energiei în orele de vârf\n• Orele de consum redus (23:00 – 7:00) – preț mai mic, care reflectă costurile de procurare a energiei în perioada golului de sarcina de noapte.\n\nÎn ședința din 3 ianuarie 2025b ANRE a aprobat: Prețul „de noapte” al furnizorului Î.C.S. „Premier Energy” S.R.L va fi de 272 bani/kWh pentru consumatorii racordați la rețelele de tensiune medie (6, 10 kV) și 331 bani/kWh pentru cei racordați la rețelele de tensiune joasă (0,4 kV). Pentru furnizorul de energie electrică „FEE Nord” prețul aprobat pentru energia consumată în intervalul orar 23:00-7:00 va fi de 268 bani/kWh pentru consumatorii racordați la rețelele de medie tensiune, respectiv, 390 bani/kWh pentru cei racordați la rețelele 0,4 kW.\n\nPrețurile diferențiate în funcție de orele de consum sunt deja aplicate în numeroase state europene și reprezintă o soluție eficientă pentru o gestionare mai echilibrată a consumului energetic.\n\nPentru o informare detaliată, consumatorii interesați pot consulta anexele la hotărârile ANRE, disponibile pe site-ul oficial www.anre.md , unde sunt prezentate prețurile aplicabile în funcție de categoria de consum.\n\n✔ Reducerea costurilor – consumând mai multă energie în afara orelor de vârf, consumatorii pot reduce factura.\n\n✔ Contribuție la stabilitatea rețelei – un consum distribuit echilibrat pe parcursul zilei reduce presiunea pe infrastructura energetică.\n\nPrin această decizie, ANRE continuă acțiunile de reformare a cadrului de reglementare, stimulând măsurile de optimizare a consumului de energie electrică și ajustarea acestuia la necesitățile sistemului electroenergetic de aplatizare a curbei de sarcină. Această inițiativă reprezintă un pas important către un sistem energetic modernizat, care oferă beneficii reale atât utilizatorilor casnici, cât și celor noncasnici.\n\nPe canalul nostru de Telegram Est-Curier, vă oferim atât imagini relevante, cât și știri de actualitate din raioanele Criuleni-Dubăsari și din întreaga țară. Devino corespondent Est-Curier! În cazul în care ai imagini care ar putea deveni subiecte de știri, te încurajăm să ni le trimiți pe Viber sau Telegram la numărul 069789896.",
    "metadata": {
      "original_file": "Est-Curier_0402.html"
    }
  },
  {
    "title": "Criuleneancă apreciată pentru promovarea valorilor naționale... în Canada",
    "content": "Marina Cenușă era fata ce venea la redacția ”Est-Curier” cu o energie debordantă.\n\nMereu pusă pe șotii și deschisă spre descoperiri. A fost și premianta festivalului de romanțe ”Petale de trandafir” și a multor altor concursuri. \n\n\n\nDevenită doamna Negruță nu a renunțat la visele sale și chiar stabilită departe, peste ocean, continuă să promoveze valorile naționale și să încânte cu vocea ei spectatorii. Nu i-a fost ușor să se încadreze într-o nouă comunitate, dar spunea că ”oriunde sunt oameni, care te pot ajuta, dacă văd că ai nevoie”.\n\nRecent a primit o diplomă de apreciere și din partea Comunității Moldovenilor din Quebec. Această diplomă a bucurat-o și pe pagina sa Marina Cenușă-Negruță a scris: ” Republica Moldova este mandra de mine! Las modestia la o parte și recunosc că este foooarte, foarte plăcut sa fiu apreciata de tara în care m-am născut, crescut și format ca om și artist.\n\nIi mulțumesc lui Dumnezeu pentru sănătate în primul rând și oameni buni, respectuoși, valoroși, cu suflet iubitor de frumos și calzi.\n\nDin primele zile pe meleag canadian, am avut parte de dragostea si mărinimia oamenilor. Aici nu fac diferența între romanii din România și cei din Basarabia. Chiar dacă unii au avut grija sa îmi menționeze ca sunt de la ruși, nu a avut nici un efect. Eu nu am nevoie de aprobarea celor de alături ca să știu ce simt.\n\nSufletul meu vibrează la sunetele folclorului românesc (mai ales al melodiilor vechi de tot), sufletul meu vibrează la auzul graiului românesc, vibrația sufletului se ridica la vederea culorilor portului romanesc și atunci când duc mai departe tradițiile moștenite de la bunei.\n\nPoate încă nu știu multe eu însumi despre mine, dar un lucru e super clar – iubesc folclorul românesc și limba română.\n\nComunitatea moldovenilor din Quebec a ținut să îmi arate aprecierea fata de ceea ce fac și sunt în calitate de artist și om.\n\nComunitatea romanilor a făcut-o și ea de nenumărate ori.\n\nEste mereu plăcut să văd că pasiunea și acțiunile mele în domeniul muzicii aduc bucurie și mândrie neamului meu.\n\nAcum gândul mă duce la părinți, la mama Viorica Cenușa din Moșeni (Rîșcani), la tata Ion Cenușa (Mașcăuți, Criuleni). Acestea sunt rădăcinile mele și persoanele care mi-au iubit, educat și crescut.\n\nAici țin să știți ca nu doar diplomele sunt o dovada de recunoștință și apreciere, ci și mărinimia multor persoane care m-au susținut cu încurajări, cu port popular pe care la început nu îl aveam, cu binecuvântările lor.\n\nP.S. Vă rog să luați acest mesaj pur sufletesc și nu cu iz politic. Pur și simplu sufletul meu nu simte aceste dezbinări la capitolul identitate culturală.\n\nVa mulțumesc, dragii mei din Comunitatea Moldovenilor din Quebec pentru apreciere. Eu nu doar o vad și aud, ci o și simt și asta e cel mai important .”",
    "metadata": {
      "original_file": "Est-Curier_0052.html"
    }
  },
  {
    "title": "Sergiu Grigoriev: „CSE a asigurat instituțiile publice cu cele necesare” (video)",
    "content": "Cum se descurcă r. Dubăsari după 20 de zile de criză energetică, vor primi în continuare locuitorii compensații și care sunt cele mai vulnerabile localități, aflați din răspunsurile oferite de președintele r. Dubăsari, Sergiu Grigoriev, la întrebările reporterei „Est-Curier”, Elena Motricală:",
    "metadata": {
      "original_file": "Est-Curier_0394.html"
    }
  },
  {
    "title": "Șapte colective au obținut titlul de Colectiv ”Model”",
    "content": "Duminică, 08 octombrie 2023, în incinta Centrului Raional de Cultură și Tineret, Criuleni, s-au prezentat 33 de colective artistice din raion pentru a fi atestate și obține titlul onorific „MODEL”.\n\nPe lângă cele 26 colective cunoscute și purtătoare cu cinste a acestui titlu, în fața comisiei de atestare, au evoluat și șapte pretendenți noi, care au reușit deja să fie cunoscuți de public. E vorba de Fanfara “Stejăreii”, ansamblul folcloric “Rămurele-Nemurele” (Slobozia Dușca), ansamblul folcloric “Dacii liberi” (Măgdăcești), ansamblul de dans popular „Jocul Dacilor” (Pașcani), ansamblul vocal “Basarabia” (Criuleni), ansamblul folcloric “Floarea dorului” (Ratuș), Studioul artistic “Alivera”, Boșcana.\n\nToate colectivele s-au străduit să vină cu câte un program inedit, fapt apreciat și de colegii lor. Dna Elena Casian , membra colectivului „La Ștîncă” din Dubăsarii Vechi spunea că e bucuroasă de suflul tânăr și că au cui transmite ștafeta. Colega sa zicea că „e mai mare concurența”, dar nu cedează nici ele ușor poziția, căci li-i drag a cânta. Alina Brânză , conducătoarea studioului artistic „Alivera” de la Boșcana, spunea că atestarea, pe lângă schimbul de experiență cu artiștii amatori din alte localități, presupune și o salarizare a conducătorului artistic pentru următorii patru ani.\n\nDe altfel, această salarizare urmează a fi achitată din bugetul local și primăriile și-au asumat obligațiunea, prin scrisoare de garanție, că vor găsi sursele necesare. Apropo, primăria cu cele mai multe colective artistice, cinci, și toate bune, este Slobozia Dușca. \n\n A apreciat calitatea repertoriului artiștilor din raionul Criuleni și Anatolii Cojuhari , conducătorul colectivului ”Flori de măr” din Coșnița, Dubăsari, care a menționat „avem la cine ne alinia”.\n\n\n\n Claudia Șerșun, reprezentanta Centrului Național de Promovare și Conservare a Patrimoniului Imaterial, care a fost la cârma direcției cultură Criuleni în repetate rânduri, solicitată de ”E.C”, zicea: „ Au fost atestate toate colectivele prezente în scenă. Sunt mândră de r. Criuleni, că au avut și repertoriu, și acompaniament, dar și costume specifice zonei. Dacă la începuturi ieșeau chiar și în ciupici împletiți de artiste, în ii făcute din prosoape țesute în cadrel, pentru că nu știau că există pânză specială, acum au vestimentații adecvate. S-a investit mult în costumele artiștilor și aceasta e îmbucurător. E important să păstrăm stilul autentic, care reprezintă zona, localitate. Este Muzeul etnografie și de istorie naturală, sunt lucrările dnei Varvara Buzilă, specialiști în domeniu care pot oferi consultații calitative, gratis și înainte de a confecționa costumele e necesară documentarea.”\n\nCât privește repertoriul, doamna Șerșun a spus că s-a muncit mult și e mândră de artiștii din raion, dar ar recomanda conducătorilor artistici, reieșind din observațiile la atestările din alte raioane, să fie regăsiți informatorii folclorici din localități, iar în cazul lipsei acestora, să se apeleze la Antologiile semnate de Dumitru Blajinu, Alina Teodor, alte culegeri de folclor notografiate.",
    "metadata": {
      "original_file": "Est-Curier_0059.html"
    }
  },
  {
    "title": "Pentru a beneficia de prețuri diferențiate în funcție de orele de consum nu este necesară instalarea de contoare inteligente",
    "content": "Majoritatea contoarelor electronice moderne sunt echipate cu funcții de contorizare orară a energiei electrice, comunică Agenția Națională de Reglementare în Energetică . \n\n\n\nANRE a precizat că decizia din 3 ianuarie 2025 de a introduce prețuri diferențiate pentru energia electrică în funcție de orele de consum ale acesteia a venit ca urmare a modificării portofoliilor contractuale ale furnizorilor de serviciu universal, care prevăd prețuri diferențiate în funcție de orele de consum. Energia electrică achiziționată de furnizori în timpul nopții este mai ieftină și, în consecință, decizia ANRE a oferit consumatorilor finali posibilitatea de a beneficia de reducerea prețului energiei electrice în timpul nopții.\n• Cum se efectuează facturarea contoarelor pe intervale orare?\n\nPentru a beneficia de prețuri diferențiate pe ore de consum, nu este neapărat instalarea unor contoare inteligente scumpe, cu citire de la distanță. Majoritatea contoarelor electronice moderne sunt înzestrate cu funcții de înregistrare a energiei electrice pe intervale orare. Citirea acestor contoare se face similar ca și în cazul contoarelor obișnuite, doar că cititorul obține de pe contor nu doar cifra sumară a consumului lunar, ci și cantitatea de energie consumată în fiecare din intervalele orare stabilite de ANRE. Respectiv, totalul lunar de energie consumat se va separa în 2 părți: energia consumată în orele 7:00 – 23:00 (energia mai scumpă), și cea consumată în intervalul 23:00 – 7:00 (energia ieftină).\n\nDe menționat că, contoarele de energie electrică instalate la prosumatori (consumatorii care dispun de centrale electrice), indiferent de operatorul de rețea la care sunt racordați prosumatorii, dispun de posibilitatea înregistrării energiei electrice pe intervale orare.\n\nMai mult, marea majoritate a contoarelor electronice instalate la consumatorii noncasnici, la fel sunt capabile să înregistreze energia consumată pe intervale orare.\n\nÎn context, pentru consumatorii noncasnici care optează pentru aplicarea prețurilor diferențiate se recomandă în primul rând de a concretiza dacă contorul pe care îl utilizează în prezent are posibilitatea de înregistrare a energiei pe intervale orare. Dacă echipamentul este dotat cu funcționalitățile descrise, la solicitarea consumatorului, specialiștii operatorului de sistem vor efectua programarea contorului pentru a putea fi aplicate prețurile diferențiate.\n\nÎn ce privește consumatorii casnici, potrivit art. 55, alin. (5) din Legea cu privire la energia electrică nr. 107/2016, dacă consumatorul casnic solicită instalarea unui contor care permite înregistrarea orară a energiei electrice consumate, consumatorul respectiv suportă cheltuielile de procurare, întreținere și înlocuire a echipamentului de măsurare respectiv.\n\nDe menționat că, potrivit art. 55, alin. (3) al Legii cu privire la energia electrică, Operatorii de sistem ţin evidenţa energiei electrice utilizând doar echipamente de măsurare verificate metrologic, ale căror tipuri sunt incluse în Registrul de stat al mijloacelor de măsurare, publicat în Monitorul Oficial al Republicii Moldova şi plasat pe pagina web oficială a Institutului Naţional de Metrologie.\n\nImportant: înainte de a aplica pentru furnizarea energiei electrice la prețuri pe intervale de consum, este recomandat ca fiecare consumator să-și facă o analiză a consumului actual, considerând consumurile de energie care ar putea fi transferate potențial în orele de noapte. Beneficiile vor veni doar odată cu modificarea comportamentului de consum.\n• Unde pot fi procurate contoarele cu facturare pe intervale orare?\n\nContoarele cu facturare pe intervale orare pot fi procurate atât la operatorii de sistem, cât și la alți comercianți de echipamente electrotehnice de pe teritoriul Republicii Moldova.\n\nAșa cum s-a menționat mai sus, contoarele trebuie să fie verificate metrologic și incluse în Registrul de stat al mijloacelor de măsurare.\n\nLa procurarea contorului, cereți vânzătorului să vă confirme că contorul respectiv are posibilitatea de înregistrare a energiei electrice pentru cel puțin două intervale orare sau studiați cu atenție specificațiile tehnice ale contorului înainte de a face achiziția. La fel, este necesar să precizați dacă există posibilitatea de reprogramare a contorului pentru alte intervale orare decât cele definite de uzina producătoare.\n\nÎn orice caz, cea mai bună soluție este să consultați în prealabil operatorul de sistem privind tipurile de contoare recomandate. Potrivit pct. 181 al Regulamentului privind racordarea la rețelele electrice și prestarea serviciilor de transport și de distribuție a energiei electrice, aprobat prin Hotărârea ANRE nr. 168/2019 (Regulamentul privind racordarea), Operatorul de sistem este obligat să informeze solicitantul, potențial utilizator de sistem, despre parametrii și caracteristicile tehnice ale echipamentelor de măsurare ce urmează a fi instalate, precum și despre tipurile echipamentelor de măsurare, legalizate pe teritoriul Republicii Moldova.\n• Care este procedura de instalare?\n\nOrice modificare legată de echipamentul de măsurare a consumatorului final se va executa doar după adresarea unei cereri operatorului de sistem la care este racordată instalația de utilizare a consumatorului, în termenele și condițiile stabilite de prevederile Regulamentului privind racordarea (Capitolul II, Secțiunea 6).\n\nÎn cazul consumatorilor noncasnici, se va concretiza în primul rând dacă contorul existent are posibilitatea înregistrării consumului pe intervale orare. Dacă da-atunci desigilarea, programarea contorului și sigilarea se vor efectua de specialiștii operatorului de sistem, consumatorul final urmând să suporte costurile legate de executarea lucrărilor respective.\n\nDacă contorul existent al consumatorului noncasnic nu permite înregistrarea orară, consumatorul respectiv va suporta cheltuielile pentru procurarea, programarea, desigilarea, instalarea și sigilarea contorului nou.\n\nÎn cazul consumatorilor casnici este la fel necesară depunerea unei cereri în adresa operatorului de sistem, pentru desigilarea contorului vechi. Instalarea contorului nou se va realiza de către un electrician autorizat, după care operatorul va sigila contorul nou instalat.\n\nDupă instalarea contorului, consumatorul urmează să solicite, prin cerere, furnizorului său de energie electrică, modificarea corespunzătoare a contractului de furnizare a energiei electrice.\n\nModificarea contractului se va efectua de către furnizor în termenele și condițiile stabilite de Regulamentul privind furnizarea energiei electrice, aprobat prin Hotărârea ANRE nr. 169/2019 din 31.05.2019.\n\nPrecizăm că, potrivit pct. 61 din Regulamentul menționat, se interzice furnizorului să solicite careva plăţi pentru încheierea, modificarea sau rezoluţiunea contractului de furnizare a energiei electrice.",
    "metadata": {
      "original_file": "Est-Curier_0409.html"
    }
  },
  {
    "title": "Departe, dar niciodată străină",
    "content": "Fetița-trestioară cu voce diafană, Nicoleta Stăvilă de la Hârtopul Mic, Criuleni, care încântă spectatorii la diverse concerte și concursuri, membră a colectivului etno-folcloric ”Băștinașii”, a dispărut în ultimii ani din vizorul publicului. Copila a crescut și a plecat să studieze în România și să descopere lumea. Ce a reușit – vedeți în interviul de mai jos.\n\n– Inițial speram să te revăd în lista studenților de la Academia de Muzică, cum de ai ajuns la Cluj la facultatea de sociologie și asistență socială? Ai renunțat la muzică?\n\n– N-a fost ușor să iau această decizie. Este foarte greu sa iei decizii, care știi sigur că îți vor schimba viața. Acest lucru cred că toți îl pot confirma. Prima mea decizie mare a fost când a trebuit să hotărăsc unde îmi continui studiile după liceu. Am făcut alegerea care la acel moment mi s-a părut cea mai bună.\n\n– De ce ai ales Clujul îndepărtat, când puteai să rămâi aproape de casă ?\n\n– În primul rând datorită Universității Babes-Bolyai, instituție care îți oferă un mediu perfect pentru a te dezvolta, cu oportunități de tot felul și cu persoane care te inspiră prin felul în care vorbesc, se comportă, acționează. Dacă nu ați fost niciodată la Cluj, vă recomand cu căldură. Este un oraș studențesc impresionant,cu o arhitectură extraordinară, cu zeci de evenimente din diverse domenii zilnic. Clujul nu te plictisește niciodată.\n\n– Știu că în R. Moldova e un domeniu relativ nou, mulți îl confundă cu Psihologia, și puțini ar putea explica ce studiază exact această știință. Sociologii, însă, în principal, investighează cauzele diferitelor fenomene,conflicte și mișcări sociale. Sociologia îmi oferă șansa să analizez în profunzime lumea din jurul meu: ce caută, ce așteaptă și ce își doresc oamenii. De fapt, știind cum să utilizezi instrumentele potrivite Sociologia devine un domeniu cu o rază extinsă de aplicabilitate\n\n– E un domeniu ce poate asigura și bunăstarea unei familii?\n\n– Sociologia cred că oferă o varietate mai mare de job-uri, poate mai bine plătite.\n\n– Ce ai mai învățat la Cluj?\n\n– Clujul m-a direcționat spre niște uși pe care în R .Moldova poate nu aș fi avut curaj să le deschid. E posibil ca îndepărtarea de zona de comfort, mă refer aici la distanța față de familie în mod special, m-a facut neînfricata, gata să înfrunt orice provocare. În doi ani de zile, datorita curajului și nu numai, am pășit pe meleagurile Statelor Unite ale Americii de două ori, iar recent m-am întors din China.\n\n– O să fiu sinceră, faptul că m-am îndepărtat de muzică, îmi crează frustrări. După ce am absolvit gimnaziul, am încetat treptat să mai merg pe la concursuri, motivul principal fiind dorința de a învăța o nouă limbă straină și a face studii mai aprofundate. Am plecat de acasă la 15 ani, dar în anii de liceu am fost membră a ansamblului liceului “Spiru Haret”, conducator artistic Valentina Osoianu, participam ocazional cu ansamblul “Bastinașii”, conducator Lidia Stavila, la concursuri și festivități și cam atât. Si la Cluj frecventez ansamblul “Marțisor”, dar nu e suficient pentru alinarea mea sufletească. Intenționez să îmi formez o trupă, fiindcă am trăit experiența asta în China, și mi-a plăcut enorm, a fost genial. Aș vrea să învăț si vreun instrument muzical între timp. Asta ar fi un bun analgezic pentru o parte din frustrări.\n\n– SUA, statele europene sunt déjà destinații cunoscute pentru moldoveni. Cum ai ajuns în China?\n\n– Prin intermediul Institutului Confucius de la Cluj Napoca. Am participat în cadrul unui schimb de experiență pentru un semestru la o Universitate din orasul Hangzhou, cel mai frumos și curat oraș pe care l-am văzut.\n\n– Dintre toate calatoriile mele de până acum, China se află în topul celor mai impresionante țări, aș mai merge acolo chiar mâine. Am reușit să trăiesc o experiență pe care mulți o visează și mă simt o norocoasă că am ajuns acolo..\n\n– Cred că ați avut cel puțin o dată în viață situația în care nu întelegi ce spune interlocutorul tău și îi zici: “Parcă vorbești în chineză”, desigur la figurat. Ei bine, eu spuneam asta la propriu, mai ales în primele zile când şocul cultural era prea mare. Începând cu limba total străină pentru mine, oamenii care te analizau când mergeai pe stradă, şi te opreau la întâmplare să te roage să faci poze cu ei, casele în stil chinezesc, zecile de temple vizitate, munții care înconjurau orașul, acestea și încă multe altele m-au captivat și m-au făcut să mă îndrăgostesc de acest popor.\n\n– Prin ce le atrăgeai atenția?\n\n– De felul lor chinezii sunt bruneți și pentru ei o persoană blondă este o revelație.\n\n– A zburat repede, căci pe lângă studii, călătorii, am predat engleza copiilor de la scoala primară și grădiniță, am format o trupă cu care cântam în weekend într-un restaurant-bar, am început să scriu teza de licență “Secularismul în China”, am luat vreo 20 de interviuri de la studenții chinezi (în engleză). Am fost ocupată tot timpul.\n\n– Ai văzut două polarități: SUA și China, care te-a impresionat mai mult?\n\n– Sunt două țări pe care nu le pot compara. Ambele îmi plac în egală măsură, dar din motive diferite… În China nu aș putea, de exemplu, să locuiesc pentru o perioadă lungă de timp, în SUA – da. China a avut un impact mai mare asupra vieții mele, a fost mai de senzație, am incercat lucruri noi.\n\n– După susținerea licenței ce intenționezi să faci?\n\n– Desigur, parcursul meu academic nu se oprește după cei trei ani de facultate, din contra, o să continui cu un master, în România sau undeva într-o altă țară, europeană sau nu. Mai am timp să aleg destinația.\n\n– Unde ai mai vrea să călătorești?\n\n– Mereu revin la vorbele mamei “Norocul e într-un pas cu mintea” , ți-l faci singur, nimeni nu o să te ia de mână să te conducă până în China sau oriunde în altă parte, fără efortul tău. Cu insistență, muncă multă și un strop de noroc, ajungi să îți transformi viața în poveste. Sunt recunoscătoare că întodeauna am avut și am susținerea parinților mei, căci oriunde te-ai afla, cei șapte ani de acasă valorează mult.",
    "metadata": {
      "original_file": "Est-Curier_0370.html"
    }
  },
  {
    "title": "Au aflat pedeapsa peste un an",
    "content": "O întreprindere specializată în construcția blocurilor locative a fost amendată printr-o decizie a Consiliului Concurenței la data de 7 iunie 2024, pentru încălcarea normelor de procedură în cadrul desfășurării unei inspecții inopinate la începutul anului 2023.\n\nEchipa Consiliului Concurenței ar fi fost împiedicată atunci să-și exercite atribuțiile de către reprezentanții întreprinderii suspectate de încălcarea regulilor concurenței. Nu au avut accesul prompt la anumite spații de lucru, accesarea e-mailurilor și au primit răspunsuri evazive sau eronate la întrebări.\n\nAstfel, în conformitate cu legislația în vigoare, Consiliul Concurenței a impus întreprinderii o amendă de 576 769 lei.\n\nConform comunicatului emis de serviciul de presă al Consiliului Concurenței inspecțiile inopinate reprezintă unul dintre cele mai importante instrumente de investigare pentru identificarea și colectarea probelor privind încălcările legislației concurențiale. Angajații Consiliului Concurenței au dreptul de a accesa imediat orice spații ale întreprinderii, de a examina și de a face copii ale documentelor relevante, indiferent de suportul pe care sunt stocate. Pentru a preveni distrugerea fișierelor electronice, angajații autorității pot lua măsuri care să le asigure accesul complet și prompt la aceste fișiere pe durata inspecției.\n\nSancțiunile pentru obstrucționarea inspecțiilor sunt foarte stricte, fiind calculate în funcție de cifra de afaceri anuală și pot ajunge până la 0,5% din aceasta (1% din 2026).\n\nPreședintele Consiliului Concurenței, Alexei Gherțescu, a menționat că astfel de reguli stricte sunt aplicate de toate autoritățile de concurență din Europa: „Există o practică și jurisprudență constant la nivelul Uniunii Europene care obligă întreprinderile la care se desfășoară inspecția inopinată să se supună acesteia și să coopereze eficient cu reprezentanții autorității de concurență. Companiile sunt obligate să coopereze activ cu reprezentanții Consiliului în timpul unei inspecții, să le asigure acces fără întârziere la toate spațiile în care își desfășoară activitatea, să furnizeze informații corecte și să ofere acces la toate documentele relevante. Orice întârziere în efectuarea acestor acțiuni ar putea fi interpretată ca obstrucționare și, ulterior, sancționată”.\n\nConsiliul Concurenței își reafirmă angajamentul de a asigura respectarea strictă a normelor de concurență în Republica Moldova. Companiile sunt avertizate că orice tentativă de a obstrucționa inspecțiile va fi tratată cu maximă seriozitate și sancționată corespunzător. Cooperarea transparentă și promptă cu autoritatea de concurență este esențială pentru desfășurarea eficientă a investigațiilor și eventual pentru menținerea unui mediu de afaceri echitabil și competitiv, în beneficiul întregii economii și al consumatorilor.\n\nDecizia poate fi contestată, în termen de 30 de zile, în instanța de judecată specializată.",
    "metadata": {
      "original_file": "Est-Curier_0235.html"
    }
  },
  {
    "title": "Liubovi Stahi, femeia care nu se teme să deschidă uși",
    "content": "Consiliera locală în Slobozia-Dușca, antreprenoarea, directoarea Asociației Utilizatorilor de Apă pentru Irigare „Criuleni” Liubovi Stahi este și prima femeie din s. Onițcani care a urcat la volanul unui automobil, în 1986, și de atunci nu mai ține minte câți kilometri a parcurs la volan.\n\nÎi place să meargă și pe jos, dar e mereu grăbită, că nu are astâmpăr și are multe de făcut. Din copilărie avea o atracție deosebită pentru mașinuțe, mecanisme. Când a văzut în sat o săniuță cu volan a mers repede acasă și i-a zis tatălui că vrea și ea una. Acela i-a zis: „Îți ia tata” și și-a văzut de treabă, iar copila deja se vedea la volanul acelei săniuțe și se lăuda la fetițele din mahala. Au urmat apoi o mașinuţă, căreia îi zicea ”Pobezică”, apoi o motocicletă cu ataș pe care și le dorea, dar nu le-a mai avut. \n\n A cumpărat săniuță cu volan mult mai târziu pentru copilul său, astfel într-un fel și-a realizat și visul ei. În 1986 a luat permis de conducere, a urcat la volanul propriului automobil și a devenit un exemplu demn de urmat pentru mai multe domnișoare care o urmăreau când trecea pe stradă. \n\n De altfel soarta nu a alintat-o și din acest motiv a luat de la viață cum și cât a putut bazându-se pe propriile capacități. Faptul că e unica femeie din regiune care are grijă ca plantațiile administrate de bărbați să aibă apa necesară pentru o bună dezvoltare nu o deranjează. Este și ea deținătoare de terenuri și știe rostul agriculturii, iar contabilitatea pe care a studiat-o o ajută să facă raționamentele de rigoare.\n\n– A fost ușor pentru o femeie să perceapă toate subtilitățile tehnice într-un domeniu, ca irigarea, valorificat mai mult de bărbaţi ?\n\n– Am început de la o foaie, mi-a fost interesant să văd acest proiect realizat. Deocamdată nu am probleme. A fost o tentativă la început a unor angajați de a mă boicota, crezând că nu pricep în domeniu. Ziceau că-i greu, că trebuie plătiţi mai mult, că vor să lucreze în ture. Cum e greu, dacă trebuie să apeşi doar pe buton? Acum acest lucru îl fac uşor femeile şi la staţiile PECO. Așa şi acolo, că nu cărau cu căldarea apă în câmp! Am apelat la consilieri, solicitând un operator calificat. Am făcut a doua zi concurs, am găsit băieți mai tineri și am rezolvat problema. Ei voiau un trai mai decent, iar eu vreau lucru calitativ. Asociația utilizatorilor de apă pentru irigare „Criuleni” include 52 membri, dar au irigat în acest an 16 membri. În 2020 am îndeplinit planul la 160 %, în acest an, au fost ploi şi nu am îndeplinit planul. În general, se irigă peste 300 hectare. Ne-am onorat obligaţiunile, dăm apă la timp, avem echipament…E o plăcere să faci bine la oameni.\n\n– Vorbiţi cu mai mult entuziasm despre asociaţie decât despre activitatea anterioară?\n\n– Eu am lucrat toată viaţa în agricultură. Când s-a destrămat gospodăria colectivă am fondat o întreprindere agrară. Am trecut prin mai multe probleme, dar nu am cedat. Când a început renovarea sistemului de irigare prin Programul „Provocările Mileniului” vreo trei ani am activat ca voluntar. Îmi era interesant, pe urmă un an de zile am lucrat într-un sediu neîncălzit, cu un salariul 1000 de lei. Am pornit de la o foaie şi mi-a fost jale să lepăd. Acum soţul se ocupă de pământurile noastre, iar eu mă dedic asociaţiei. Am mașină din necesitate, ca să reuşesc \n\n să mă deplasez mai repede unde este nevoie. Soțul zice: “Dă-i Liubei bacul plin și roțile umflate și ajunge la capătul pământului!”\n\n– Nu știu, prin responsabilitate, eu când am de perfectat documente, îmi planific totul și chiar dacă lucrez până la 2 de noapte, a doua zi am toate actele gata. Dacă nu aș avea de înfruntat nimic, parcă nu m-aş simţi în apele mele. Dacă ai linia ta, planul tău și se vede rezultatul muncii, ai satisfacție. Nu am reușit să construim bazinul \n\n anul trecut, dar am reușit în 2020 să punem la depozit un milion de lei, ca să avem cu ce lucra. Astfel în caz de necesitate putem repara ceva, veni cu o contribuţie la un proiect investiţional. 4 milioane 800 mii dolari au fost investiți de poporul american în sistemul acesta de irigare şi trebuie să justificăm investiţia spre binele tuturor. Să asigurăm durabilitatea proiectului. Beneficiul utilizatorilor e evident. Anterior în Slobozia Duşca nu era aşa ceva şi plăteau câte 10 lei m.c. de apă pentru irigare, acum noi le dăm cu 3,50 lei m.c. şi când prezintă actele pentru subvenţionare le mai restituie statul câte un leu la metru cub. Banii aceştia vor rămâne în asociaţie pentru \n\n a acoperi datoriile pentru cotizaţii de membru, tot e un ajutor.\n\n– Au fost situații când mi s-au pus bețe în roate, dar nu am plâns, ci mi-am căutat mai intens de treabă. Unii agenți mai mari încearcă să nu plătească, motivând că nu au de unde, că a fost secetă. Dar cum de pentru seminţe, erbicide, pentru aducerea muncitorilor din alte părţi au găsit bani, da pentru apă nu au?! Ne adresăm în judecată.\n\n– Tăria de caracter, insistenţa, colegialitatea. Mă strădui să le ajut tuturor ca să aibă roadă, să aibă bani ca să poată şi în familie să trăiască mai bine. Am un contract de colaborare cu colegii de la Anenii Noi şi menţinem tehnica în ordine, soţul mă ajută.\n\n– Am o slăbiciune pentru animale. Avem o „stână de mâțe” la deal, vreo 15 şi trei câini. Lumea \n\n le abandonează, iar soțul le oploşeşte. Opt ani nu am avut copii şi într-un an aveam 28 de pisici. Le \n\n cumpăram de mâncare de la Vadul lui Vodă, că pe atunci nu erau produse speciale pentru animale. \n\n Vânzătoarele știau că brânza, salamul le cumparam periodic în candităţi mari pentru animale. Acum \n\n acasă avem doi câini de rasă, ni i-a dăruit fratele, şi un motan alb, pe care l-am găsit pe drum. E o păpuşă, \n\n doar că e surd. Plus am vreo 300 vazoane de flori.\n\n– Nu ştiu. Speranţa să faci bine, să fii de folos oamenilor din jur. Parcă vreau să fie echitate. De ce unul să plătească, iar altul să folosească numai? Acei mici care au luat pământul în arendă au fost în stare să achite, dar cei mari încearcă să se eschiveze…. Eu principalul să fac pachetul de documente, ca să-l prezint la orice finanţator şi o să obţinem şi bazinul de care avem nevoie. Trebuie cineva să umble, să alerge, să deschidă uşi.\n\n– Deci, sunteţi femeia care nu se teme să deschidă uşi?\n\n– Nu mă tem deloc. Eu pentru altcineva rezolv problema mai uşor, iar pentru mine mai greu. Dacă vine vremea să fac ceva pentru mine – apar diferite piedici, dar pentru alţii- parcă se deschide linia verde şi reuşesc.\n\nConform datelor oficiale, femeile reprezintă peste 47% din forța de muncă în Moldova, însă doar 27% dintre ele conduc întreprinderi, majoritatea dintre acestea (20%) activând în sectorul agricol.\n\nArticol elaborat în cadrul proiectului Consolidarea Presei Independente și a Educației Mediatice în Moldova derulat de ERIM, cu suportul financiar al Biroului pentru Democraţie, Drepturile Omului şi Muncă al Departamentului de Stat american. Opiniile exprimate în această publicație nu reflectă neapărat poziția ERIM.",
    "metadata": {
      "original_file": "Est-Curier_0327.html"
    }
  },
  {
    "title": "A demarat prima etapă a Programului „Rabla pentru electrocasnice”.",
    "content": "Circa 50.000 de familii vor primi vouchere gratuite pentru becuri LED. . Voucherele vor fi acordate consumatorilor înregistrați anul trecut în Sistemul informațional vulnerabilitatea energetică, pe platforma compensatii.gov.md , cărora li s-a atribuit vulnerabilitatea energetică foarte ridicată. În procesul de selecție a beneficiarilor se acordă prioritate familiilor cu cel puțin un copil, numărul copiilor în familie fiind un criteriu de prioritizare. Este analizat și consumul de energie electrică. Voucherele sunt nominale și nu pot fi vândute sau dăruite altor persoane! \n\n\n\nBeneficiarii vor fi notificați treptat prin intermediul mesajelor SMS, pe adresa de e-mail sau vor fi telefonați pentru a fi informați despre disponibilitatea voucherelor în conturile lor personale pe platforma compensatii.gov.md . De asemenea, beneficiarii care nu au telefoane mobile sau acces la internet vor fi asistați de reprezentanții Centrelor Unificate de Prestare a Serviciilor Publice (CUPS).\n\n„ Programul dat este un exemplu inovator de valorificare cu maximă responsabilitate a sprijinului acordat de către partenerii de dezvoltare, într-o manieră eficientă care să asigure continuitate programului și după finalizarea proiectului de asistență externă. Sistemul informațional, care stă la baza administrării programului, permite identificarea beneficiarilor de vouchere într-un mod automatizat, eliminând intervenția umană în procesul decizional. Astfel, se asigură o abordare transparentă și imparțială a distribuirii voucherelor către cei ce au nevoie de ele.\n\nPrin intermediul acestui program, se oferă sprijin pentru procurarea echipamentelor electrocasnice cu un consum mai eficient de energie, contribuind astfel la promovarea unei utilizări responsabile și sustenabile a resurselor energetice ”, afirmă Ion Muntean, director al Agenției pentru Eficiență Energetică.\n\nPotrivit estimărilor, doar înlocuirea unui singur bec incandescent de 60W cu un bec LED de 10W, similar după luminozitate, aduce economii de 328,5 lei pe an. Într-o gospodărie în care funcționează cinci becuri concomitent timp de șapte ore pe zi, în urma înlocuirii becurilor cu cele economice de tip LED vor fi obținute economii la factura pentru energie electrică de aproximativ 1642,5 lei pe an.\n\nCu un buget total estimat la 5,8 milioane de dolari, programul „Rabla pentru electrocasnice” va oferi sprijin financiar, pe bază de vouchere, de până la 80% din costul unui frigider, aragaz electric, mașină de spălat rufe. Beneficiarii vor contribui cu 20% din valoarea echipamentului. Banii fiind transferați pe contul Agenției pentru Eficiență Energetică. În același timp, pentru valorificarea voucherului, beneficiarul va trebui să predea la schimb un produs electrocasnic uzat de același tip. Voucherele pentru becurile LED vor fi oferite gratuit, fără contribuție personală.\n\nDetalii despre program pot fi consultate pe site-ul ecovoucher.md.\n\nÎn cazul apariției necesității pentru acordarea sprijinului în valorificarea voucherului, este posibilă contactarea Centrului de suport din cadrul Agenției pentru Eficiență Energetică, la numărul de telefon 0 8005 5005.\n\nProgramul „Rabla pentru electrocasnice” este implementat în parteneriat cu Agenția pentru Eficiență Energetică (AEE), instituție care e în proces de reformare și se va numi Centrul Național pentru Energie Durabilă.",
    "metadata": {
      "original_file": "Est-Curier_0262.html"
    }
  },
  {
    "title": "Scriitorul Spiridon Vangheli s-a stins din viață, la vârsta de 92 de ani",
    "content": "Într-un anuț pe pagina sa de Facebook, ginerele scriitorului, Ghenadie Conțu, anunță că s-a stins din viață scriitorul Spiridon Vangheli, autorul cărților pentru copii și a personajului Guguță.\n\nSpiridon Vangheli a împlinit, la 14 iunie 2024, 92 de ani. De baștină este din satul Grinăuți, actualmente în r. Râșcani.\n\nA fost poet, prozator, traducător și editor. Cartea sa pentru copii, „Isprăvile lui Guguță”, a fost tradusă în peste 60 de limbi ale lumii și editată în cca 40 de țări.",
    "metadata": {
      "original_file": "Est-Curier_0018.html"
    }
  },
  {
    "title": "Revenim la prețul de iarnă pentru gazele naturale",
    "content": "Agenția Națională pentru Reglementare în Energetică (ANRE) a examinat cererea Moldovagaz și a aprobat în ședința din 29 noiembrie 2024. Gazul pentru populație se scumpește cu 3,16 lei sau până la 16,742 lei (cu TVA inclus) per metrul cub.\n\nMoldovagaz a solicitat majorarea tarifului la gaz de la 13,12 lei la 17,46 lei (cu TVA inclus). ANRE le-a satisfăcut parțial cererea. Noul tarif va intra în vigoare de la 1 decembrie 2024.\n\nInclusiv cu majorările aprobate astăzi de ANRE, oamenii vor fi protejați, pentru că Guvernul va acorda compensații tuturor celor care au nevoie – a transmis astăzi purtătorul de cuvânt al Guvernului, Daniel Vodă.\n\nDe remarcat că în ultimii ani distribuitorii de gaze naturale solicită ANRE să micșoreze prețul în lunile calde și să-l mărească iarna.\n\nÎn februarie 2024 pentru un metru cub de gaze naturale, consumatorii casnici achitău un preț de 16,73 lei (fără TVA), sau 18,07 lei , cu TVA inclus.",
    "metadata": {
      "original_file": "Est-Curier_0448.html"
    }
  },
  {
    "title": "INTERVIU. Judecătorul Ion Chirtoacă: „Atât timp cât vom admite ca automobile de lux, de 50-70 de mii de euro, să fie înregistrate la valoarea de 10-15 mii de lei, responsabilitatea și rușinea este a autorităților de stat pentru că acceptă acest fals vădit”",
    "content": "Legislația cu privire la Autoritatea Națională de Integritate trebuie modificată odată cu normele ce vizează și activitatea altor instituții de stat, care permit înregistrarea unor bunuri la prețuri derizorii, a subliniat judecătorul Ion Chirtoacă, într-un interviu pentru MoldovaCurata.md. El a atras atenția asupra mai multor lacune în proiectul de lege, votat în două lecturi de Parlament, care ar putea atrage condamnarea Republicii Moldova la CEDO sau ar putea fi declarate neconstituționale, deoarece ar contraveni Legii Supreme.\n\n– Domnule Chirtoacă, discutăm pe marginea proiectului de lege referitor la activitatea ANI (n.red.: proiectul a fost votat în a doua lectură la 7 octombrie 2021, după înregistrarea interviului). Discutăm cu dumneavoastră în calitate de judecător, dar și în calitate de expert în domeniul constituționalist și al integrității instituționale. Am văzut mai multe opinii critice la adresa acestui proiect. Ce momente credeți că sunt mai problematice în acest proiect?\n\n-Vreau să fac unele precizări de ordin introductiv. Țin să menționez că anumite modificări la Legea 132 din 2016 cu privire la activitatea ANI se impuneau, pentru că aproape 5 ani această instituție nu a activat la așteptările societății, pentru că, la fel ca multe instituții ale statului, ANI se bucură de o încredere joasă din partea populației. De aceea, proiectul de Lege 169, care vine să completeze Legea 132, aduce modificări și schimbă în totalitatea legea cu privire la ANI. Consider că unele propuneri de modificare sunt foarte oportune și necesare pentru ca această instituție să fie mai eficientă, dar alte modificări trezesc critici, pentru că noi ne dorim o lege care să funcționeze și să fie aplicabilă, cu garantarea tuturor drepturilor și libertăților subiecților care urmează să fie investigați de ANI. Eu consider că proiectul de lege ar trebui republicat în întregime, pentru că, după conținutul și natura modificărilor, s-ar impune republicarea legii, pentru că sunt prea multe modificări conceptuale și substanțiale.\n\nUn alt aspect pe care vreau să-l subliniez este faptul că prin aceste modificări se acordă o serie de drepturi inspectorilor de integritate. Din punctul meu de vedere, este ok, dar aceste drepturi ar trebui contrabalansate cu obligații. De exemplu, în prezent inspectorul de integritate poate să refuze inițierea unui control, la depunerea unei sesizări, iar persoana care a sesizat ANI nu poate contesta acest refuz. Eu consider că acest drept al inspectorului de integritate ar trebui să fie contrabalansat cu posibilitatea pentru persoana care a sesizat ANI să poată contestat acest refuz. În Codul administrativ se stipulează că persoană care contestă un act trebuie să invoce un drept vătămat. În cazul unor cetățeni de bună credință care sesizează ANI referitor la o persoană față de care există suspiciuni că are bogății nejustificate, cărora li se refuză inițierea controlului, această persoană nu are dreptul să conteste acest refuz, pentru că un drept efectiv al ei nu este lezat, poate să fie lezat doar interesul public. De aceea, consider că ar trebui să fie un mecanism de contestare a refuzului de a iniția controlul. Aceste proiect de lege nu prevede acest lucru și eu am vorbit despre asta și în cadrul dezbaterilor organizate la Parlament.\n\nO altă chestiune care ar trebui ajustată este faptul că articolul 33 al proiectului de lege propune limitarea perioadei în care se poate efectua controlul de către inspectorul de integritate. Se operează cu două termene – de până la un an și de până la 18 luni, în situații când e necesară prelungirea. Dacă perioada de un an de efectuare a controlului este potrivită, prelungirea cu încă 6 luni este prea mare. Ar trebui ca inspectorul de integritate să poată veni cu demersuri de prelungire a controlului o dată la 30 de zile. Acest fapt îi va responsabiliza pe inspectorii de integritate să acționeze mai prompt. Este necesară celeritatea în aceste proceduri, pentru că dacă noi le întindem la nesfârșit, riscăm să nu mai producă efecte palpabile. Trebuie de acționat prompt, pentru că persoanele investigate pot înstrăina bunurile și apar mai mulți factori ce pot să perturbe derularea procedurilor.\n\n-Adică, este necesară stabilirea unui termen, pentru că în prezent nici nu există, iar prelungirea lui nu trebuie să se facă automat cu 6 luni, dar o dată la 30 de zile? Dar – maxim, până la 6 luni.\n\n-Da, si orice prelungire trebuie motivată. Acest lucru îl va motiva pe inspectorul de integritate. Când avem termene, noi încercăm să ne încadrăm în ele.\n\nUn alt aspect este faptul că la efectuarea controlului, ANI are o metodologie internă care nu este făcută publică. Din practica judiciară cunosc că instanțele de judecată solicită această metodologie. Eu consider că ea ar trebui să fie făcută publică. Este de uz intern, dar nu văd o problemă să fie publică, fapt ce va crește transparența acestei instituții.\n\n-Dar nu riscă să-și dezvăluie toate instrumentele, pe care poate nu ar trebui să le cunoască cei supuși controlului?\n\n-Legea spune că inspectorul de integritate are dreptul să solicite informații de la toate instituțiile statului. Nu vorbim aici de măsuri speciale de investigație, inspectorul nu are asemenea atribuții, de aceea caracterul secret nu există. Dimpotrivă, va crește nivelul de transparență, pentru că ceea ce nu se cunoaște, trezește dubii. În instanța de judecată, la cerere, această metodologie oricum este prezentată.\n\nDe asemenea, modificările propuse îi oferă inspectorului de integritate autoritate de jurisdicție, ceea ce, din punctul meu de vedere, este o încălcare, este o depășire și riscăm să ne lovim de normele constituționale. Avem articolul 23 și articolul 54 din Constituția Republicii Moldova. Singura autoritate de jurisdicție este instanța de judecată. Vă dau un exemplu: se propune ca inspectorul de integritate să poată propune conducerii organizației publice sau autorității responsabile de numirea în funcție pentru a fi declanșată procedura disciplinară și pentru aplicarea sancțiunii sub formă de avertisment sau de încetare a mandatului. Aici nu sunt clare criteriile după care trebuie să se ghideze inspectorul de integritate și acest fapt îi poate acorda o marjă prea largă. Inspectorul de integritate este om și are tendința de a abuza. Acest lucru contravine articolului 23 din Constituție care spune că fiecare persoană trebuie să cunoască întinderea drepturilor sale.\n\nSe mai propune ca persoana în privința căreia se efectuează controlul să prezinte în termen de până la 15 zile documentele și infomația solicitată de inspector, în caz contrar, se va considera că suspiciunea inspectorului de integritate este una întemeiată, ceea ce contravine Convenției Europene a Drepturilor Omului, Articol 6, care spune că nicio persoană nu este obligată să-şi dovedească nevinovăția. Aici este o problemă-cheie care s-ar putea solda cu condamnări la CEDO. De asemenea, proiectul propune ca în cadrul procedurii de control inspectorul să propună aplicarea sechestrului pe anumite bunuri. Vreau să menționez că singura autoritate care poate pune sechestru pe bunurile persoanei este instanța de judecată, iar până la proba contrarie, toate bunurile se prezumă a fi dobândite legal. Această posibilitate oferită inspectorului de integritate contravine articolului 46 din Constituția Republicii Moldova, deoarece caracterul licit al bunurilor se prezumă. De aceea consider că această măsură asiguratorie trebuie aplicată doar prin intermediul instanțelor de judecată.\n\nTotodată, dacă se constată că actul de constatare este declarat nul de instanțele de judecată, ar trebui introdus un mecanism procesual de tragere la răspundere a inspectorului de integritate. Avem legea cu privire la recuperarea prejudiciului cauzat de organul de urmărire penală și ar trebui făcută o paralelă cu acest mecanism din procedura penală, pentru că trebuie să existe un remediu efectiv împotriva abuzurilor. Prin natura drepturilor pe care vine să le ofere acest proiect inspectorilor de integritate, ei se asimilează unei autorități similare cu procuratura sau instanța de judecată, pentru că acestora li se oferă dreptul de a acumula probe și de a da soluții – este o îmbinare între organele de urmărire penală si instanțele de judecată. În România au existat asemenea reglementări, care, prin decizia 415 din 14 aprilie 2010, au fost declarate neconstituționale. Deci, există riscul ca aceste norme să fie declarate neconstituționale și la noi, deoarece calitatea de organ de urmărire penală și de instanță de judecată nu poate să fie întrunită de una și aceeași persoană.\n\n-Dar dacă inspectorii ar fi sancționați pentru actele de constatare, acest fapt nu le-ar restrânge libertatea de a acționa? Ei nu vor mai dori să întocmească acte de constatare.\n\n-Eu cred că îi va responsabiliza. Răspunderea ar trebui să intervină atunci când există rea credință dovedită. Mecanismul ar trebui ajustat, dar cu siguranță ar trebui introdus. Când nu porți răspundere pentru acțiunile tale, ai tendința să abuzezi, e firesc ca omul să aibă această tendință. Eu nu vreau ca peste câțiva ani această instituție să nu se bucure de respect în societate, de aceea trebuie să contrabalansăm drepturile cu obligații. Eu sunt de acord că unele propuneri vin să îmbunătățească cadrul normativ, să dea posibilitatea acestei instituții să fie mai eficientă. Deoarece noi vedem prin oraș mașini de sute de mii de euro, care sunt declarate la valoarea de 10-20 de mii de lei, ceea ce e absurd.\n\nÎn ceea ce privește practica inspectorilor de integritate, consider că ar fi cazul ca, după modelul Curții Supreme de Justiție care emite recomandări pentru instanțe sau hotărâri explicative, ar fi cazul ca Consiliul de Integritate să emită recomandări de uniformizare a practicii. Să nu fie obligatorii pentru inspectorii de integritate, dar cu titlul de recomandare. Acest lucru ar unifica practica ANI. Ar fi un lucru oportun, deoarece s-ar elimina situațiile de refuz la pornirea controlului în mod abuziv, precum și situațiile de control nejustificat. În primul rând, această instituție trebuie să vină cu exemple de uniformizare a practicii interne, ceea ce va spori încrederea în ANI, altfel vor fi cazuri când în situații identice se vor adopta soluții diferite, ce vor trezi dubii și suspiciuni față de inspectorii de integritate, de care depinde imaginea acestei instituții. Eu consider că trebuie să avem încredere în ANI, să fim siguri că este o instituție corectă, care nu admite în funcții persoane care nu pot să-și justifice averea, dar pe de altă parte, să nu apară victime ale inspectorilor de integritate, pe motiv că cineva este o persoană incomodă și se dorește înlăturarea ei din serviciu.\n\nAutorii legii văd doar efectele pozitive, eu susțin că va produce și efecte pozitive, dar nu pot închide ochii la unele propuneri ce trezesc dubii rezonabile referitoare la activitatea acestei instituții.\n\n-Ați atins subiectul legat de declararea valorii bunurilor, care în multe declarații nu se regăsește. Se propune o rubrică în declarația de avere și interese personale, în care să fie indicată valoarea reală a bunurilor, un mecanism care trebuie să spunem că nu e clar cum va funcționa.\n\nNu e clar, aveți dreptate. Și în discuțiile pe care le-am avut la consultările publice din luna august, am vorbit despre asta. De peste 30 de ani, noi avem o activitate defectuoasă a multor instituții de stat. Dau ca exemplu Serviciul Fiscal, Agenția Servicii Publice, care îngăduie și legalizează încheierea unor contracte care trezesc dubii, precum înregistrarea unor bunuri imobile la prețuri de 200-300 de mii de lei, prețul cadastral care nu a fost modificat de zeci de ani. Dacă persoanele într-o relație civilă indică prețul pe care statul l-a acceptat, de ce acest funcționar public ar trebui să aibă obligația pozitivă de a indica prețul real? De aceea eu consider că modificarea la această lege ar trebui să vină cu modificarea a o serie de legi care reglementează activitatea Serviciului Fiscal, Serviciului Vamal, Agenției Servicii Publice. Aceste autorități, atât timp cât acceptă și tolerează existența acestor prețuri, din care sunt percepute taxe și impozite, subiectul declarării este exonerat de obligația să dovedească contrariul. Pentru că există o autoritate care a acceptat acest preț. Prin urmare, în baza cărui temei inspectorul de integritate să conteste legalitatea acestui contract, dacă statul acceptă tranzacția de 300 de mii de lei pentru bunul imobil? Cum ar putea să constate inspectorul de integritate fictivitatea acestui contract de vânzare-cumpărare, chiar nu înțeleg. Cu atât mai mult că aceasta este competența instanțelor de judecată.\n\nAstfel, propun să fie ajustat cadrul normativ mult mai larg, conex cu această lege, ca să facem această lege mai eficientă. Ar fi păcat ca niște intenții bune, dar cu reglementări care nu sunt clare, ulterior să fie declarate neconstituționale. În primul rând, va pierde din credibilitate ANI, care ar trebui să se bucure de respect și încredere din partea funcționarilor și cetățenilor. Din acest punct de vedere, ar trebui eliminată obligația pentru subiecții declarării să dovedească valoare reală a bunurilor. Statul a tolerat ani de zile această situație și nu putem peste noapte să impunem ca persoanele să revadă anual valoarea reală a bunurilor, care este în oscilație. Nu există un mecanism clar. De asemenea, lipsește previzibilitatea legii care să îi ofere calitate.\n\n-Deci, riscăm ca mai multe prevederi să fie declarate ulterior neconstituționale sau chiar ca Republica Moldova să fie condamnată la CEDO?\n\n-Da. Pentru că se pot impune niște obligații atunci când legea este clară și previzibilă. Asta este responsabilitatea statului, în cazul de față, a puterii legislative.\n\n-Se mai propune ca inspectorul de integritate să poată solicita suspendarea din funcție a subiectului declarării pe perioada în care este examinat actul de constatare în instanțe. Vi se pare echitabil?\n\n-Cred că este o măsură disproporționată. Avem o hotărâre a Curții Constituționale din 2016, care spune că legea nu trebuie să lase la libera opțiune a angajatului sau autorității publice decizia de suspendare din funcție. Raporturile de muncă sunt reglementate clar. De exemplu, când este înaintată o cauză în instanța de judecată, este un act de învinuire, atunci persoana poate fi suspendată din funcție. Suspendarea din funcție premeditată consider că va îngrădi dreptul la muncă, fapt ce va ridica probleme de constituționalitate. Poate apărea situația când vor fi suspendate foarte multe persoane din cadrul unei autorități publice, unde nu va mai avea cine activa. Dacă vor fi repuse în funcții, aceste persoane vor cere restabilirea drepturilor salariale. Ne putem pomeni că această normă ne creează mai multe probleme decât oferă eficiență.\n\n-Proiectul mai prevede ca aceste controale să poată fi extinse asupra persoanelor apropiate subiecților declarării, dacă există bănuială ca, de exemplu, o casă a unui ministru este înregistrată pe numele mamei, tatălui, socrilor.\n\n-Cred că, în primul rând, ar trebui introdusă sintagma „membri de familie”.\n\n-În legea ANI avem noțiunea de „persoane apropiate”.\n\nDa, dar ar trebui să avem o uniformizare a termenilor legislativi. În privința extinderii controlului, trebuie să luăm în considerare faptul că multe persoane sunt plecate peste hotare și realizează venituri acolo. De aceea și termenul de 15 zile despre care vorbeam mai sus nu este unul suficient. Prezentarea dovezilor privind veniturile de peste hotare ale rudelor poate dura mai mult timp. Probleme vor exista, inclusiv și pentru că multe persoane lucrează la negru peste hotare.\n\n-Înțeleg. Dar cum ar putea fi depistate și sancționate situațiile când demnitarii ascund proprietățile înregistrându-le pe numele rudelor? Pentru că aceasta este și menirea acestei legi, să vadă dacă există o situație de lipsă de integritate, când funcționarii iau mită din care cumpără case pe care la înregistrează pe rude.\n\n-Exemplul pe care l-ați dat este foarte greu de dovedit și eu înțeleg că propunerea din proiectul de lege este îndreptată anume pentru asemenea situații, pentru că trebuie să existe buna credință a funcționarilor și loialitatea fața de instituție, adică să fie integri. De aceea am și propus ca această lege, ca să fie eficientă, ar trebui ca și alte instituții ale statului să-și revizuiască legislația. Atât timp cât vom admite ca automobile de lux, de 50-70 de mii de euro, să fie înregistrate la valoarea de 10-15 mii de lei, responsabilitatea și rușinea este a autorităților de stat pentru că acceptă acest fals vădit.\n\n-Dar în ceea ce privește beneficiarul efectiv al bunurilor?\n\nDacă părinții funcționarului au fost toată viața profesori, bugetari, care în 20 de ani nu au acumulat venituri de valoarea bunului respectiv, atunci este sarcina pozitivă a persoanei de a-și dovedi buna credință, inclusiv a părinților săi. Din acest punct de vedere, eu înțeleg necesitatea acestui proiect de lege, înțeleg că există și o solicitare a partenerilor externi, de care depinde și obținerea unor fonduri externe, dar ar trebui să nu facem lucrurile atât de în pripă și să vedem exact cum vor funcționa. Pentru că, într-un final, toate actele emise de inspectorii de integritate vor ajunge în instanțe de judecată, care vor fi în situația să le anuleze ori ca oamenii să-și găsească dreptatea la CEDO, ceea ce nu ar fi bine pentru imaginea Republicii Moldova.\n\n-Cum credeți că poate fi asigurată integritatea în sistemul judecătoresc?\n\n-Este o întrebare firească, de care sistemul judecătoresc se lovește în ultima perioadă. Eu pornesc de la premiza că noi nu trebuie să fugim de această întrebare, care este justificată, în contextul în care încrederea populației în justiție este de aproximativ 20 de procente. În 2011-2016 am avut prima reformă a justiției, în 2016 s-a inițiat mica reformă a justiției, când accentul s-a pus pe creșterea credibilității. Și scopul principal, de a spori încrederea populației în justiție, nu a fost atins. Majoritatea modificărilor la legislație, inclusiv cele recente, de modificare a Constituției și a legii cu privire la CSM, sunt legi bune care vin să facă mai transparentă activitatea sistemului judecătoresc, care reflectă propunerile partenerilor externi, mă refer la Consiliul Europei, la Comisia de la Veneția. Dar noi, ca sistem judecătoresc, am eșuat. Când spun sistem judecătoresc, mă refer la autoritatea centrală care este Consiliul Superior al Magistraturii, care a eșuat în a promova imaginea sistemului judecătoresc sub două aspecte. Primul este lipsa de comunicare din partea CSM, care abia în ultima jumătate de an a început să facă comunicate de presă. Până atunci, CSM era o zonă închisă. Al doilea aspect se referă la lipsa de reacție din partea CSM atunci când apăreau investigații jurnalistice despre averea și critica adusă unor judecători. CSM trebuia să-și asume rolul pro activ de a investiga. Și dacă se constata că investigațiile jurnalistice au fost făcute cu rea credință, trebuiau aduse argumente în acest sens, iar dacă investigațiile se dovedeau a fi făcute corect – să fie consecințele de rigoare. Noi, ca exponenți ai puterii judecătorești, trebuie să fim conștienți de faptul că trebuie să fim un etalon de integritate. Din acest punct de vedere, modificările la Legea ANI ne privesc ca și pe toți ceilalți subiecți ai declarării. Accentul trebuie pus acum pe problema de personal, personalul care înfăptuiește actul de justiție. Îi îndemn pe cei care fac politicile publice să-i implice în reformarea justiției pe judecătorii onești. Reforma justiției nu ține de interesul politicului sau de guvernarea care se află acum la putere. Guvernările vin și pleacă. Reforma justiției trebuie să aibă în vedere, în primul rând, interesul cetățeanului. Iar noi trebuie să acceptăm situația ca să trecem printr-un filtru al integrității. De aceea, pledez pentru o evaluare internă, nu externă a judecătorilor, dar pot fi atrași experți străini, și pentru punerea în sarcina pozitivă a judecătorilor de a-și dovedi integritatea. Dacă apar suspiciuni legate de proprietăți, de exemplu un apartament – să avem obligația pozitivă de a ne dovedi sursele legale din care a fost achiziționat. Eu, ca judecător, nu văd o problemă să arăt sursele din care a fost procurat apartamentul meu, adică din banii părinților mei care muncesc peste hotare. Dacă există suspiciuni, dați-mi un termen rezonabil și vă prezint toată documentația pentru a spulbera aceste bănuieli.\n\nRevin la CSM, pentru că CSM nu a reușit în această perioadă să intervină chirurgical, așa cum fac medicii pentru a slava viața unui om, uneori, intervin și extirpă un organ. Adică, să fie scoase din sistem persoanele care dăunează. Imaginea justiției în societate se face în baza a 30-40 de dosare care sunt mediatizate. Dar ele nu reprezintă nici a mia parte din dosarele care se examinează în instanțele de judecată naționale. În jur de 300 de mii de dosare se examinează anual, pe toate categoriile de litigii. Pentru câteva dosare de rezonanță, are de pătimit întreg sistemul judecătoresc. Eu consider că mulți judecători nu se simt confortabil în această situație. Și trebuie să înțelegem că evaluarea extraordinară a judecătorilor se va solda cu faptul că anumite persoane vor trebui să elibereze aceste funcții.\n\nAcest material apare cu suportul Fundației Soros Moldova. Fundația nu intervine în politica editorială a redacției.",
    "metadata": {
      "original_file": "Est-Curier_0331.html"
    }
  },
  {
    "title": "ANRE a decis: 20 mii de oameni vor avea gaz mai ieftin",
    "content": "În ședința din 5 septembrie, 2023 Consiliul de administrare al ANRE stabilit reducerea tarifului la gaz pentru beneficiarii S.R.L. „Rotalin Gaz-Trading” .\n\nPentru consumatorii conectați la rețele de presiune medie metrul cub va costa 9,95 de lei, iar pentru cei racordați la rețeaua de înaltă presiune – 8,48 de lei metru cub.\n\nDiminuarea de la 16,73 lei, inclusiv TVA la 11, 71 e o veste bună pentru 20 de mii de consumatori din raioanele Hâncești, Strășeni, Ialoveni, Căușeni și Ștefan-Vodă.\n\nANRE își argumentează decizia prin faptul că din ianuarie până în iunie, veniturile companiei s-au ridicat la 164,2 milioane de lei. Ajustarea tarifului are la bază și faptul că întreprinderea a înregistrat profit în exces în valoare de 43,9 milioane de lei.\n\nAnterior, S.R.L. „Rotalin Gaz-Trading” a furnizat gaze consumatorilor la tarife aprobate pentru „Moldovagaz”, dar apoi a primit statutul de companie obligată să presteze servicii publice de furnizare a gazelor.\n\nGospodăriile asigurate cu gaze naturale de SA ”Moldovagaz” achită în prezent 18,07 lei (inclusiv TVA) metru cub.",
    "metadata": {
      "original_file": "Est-Curier_0274.html"
    }
  },
  {
    "title": "Încă un „cetățean al lumii” cu drag de Moldova",
    "content": "William Winter (în fotografie) este un tânăr din Statele Unite ale Americii. Venit în Republica Moldova în cadrul programului Corpul Păcii SUA în Moldova, la mijlocul anului 2016, activând în cadrul Primăriei Izbiște, la biblioteca publică din localitate. La cei douăzeci și ceva de ani a hotărât, cum spune el simplu „să devină un cetățean al lumii, nu doar al Statelor Unite”. L-am rugat să ne povestească câte puțin despre toate: viață, famile, voluntariat, Moldova etc.\n\nProvine dintr-o familie cu mulți copii, șase la număr, William fiind cel mai mic din cei cinci băieți ai familiei Winter. A absolvit facultatea de filozofie și ecologie la Universitatea din Luisville . De ce filozofie? Fiindcă întotdeauna a optat pentru găsirea unei soluții doar prin gândire și meditație. A râvnit să găsească un mod de gândire mai eficient. „Nu găsești soluții cu ajutorul emoțiilor, ci doar având o gândire constructivă„ este motto-ul vieții lui. De ce ecologie? Fiindcă cele mai mari probleme ale omenirii sunt cele legate de ecologie: ”Dacă nu ai un mediu sănătos nu ai cum progresa!” a concluzionat William.\n\nA hotărât să devină voluntar la Corpul Păcii, datorită mentorului său, un profesor din universitate care a fost voluntar în Corpul Păcii în Thailanda prin anii 1965. Asfel la cursuri, profesorul povestea despre impresiile și provocările pe care le-a avut ca voluntar într-o țară străină. Plus la asta un frate de al său la fel a fost voluntar în Paraguai, țară din America Latină. A prezentat solicitarea la Corpul Păcii fără o destinație anumită: „undeva în lume” cum zice William. A aflat despre țara în care își va petrece următorii doi ani ca voluntar, cu trei luni înainte de sosire. „Până atunci, – ne mărturisește William – nu am știut nimic despre Moldova…nici nu știam că există așa țară.” Nu s-a speriat, a studiat între timp tot ce a găsit pe Internet despre țărișoara noastră, așa că ajuns aici nu avea nici o emoție: era doar obosit după drumul lung.\n\nA făcut un curs intensiv de studiere a limbii române timp de două luni, așa că venit la Izbiște, deja putea discuta liber cu partenerii săi și cu familia gazdă. Și…direct la treabă, că doar asta este menirea voluntarilor CP SUA: să ajute comunitățile în care sunt repartizați, în rezolvarea problemelor cu care se confruntă, în dezvoltarea voluntariatului local, să mobilizeze localnicii în implicare și angajament local, organizarea instruirilor reieșind din necesitățile comunităților și desigur să ajute la scrierea și implementarea proiectelor comunitare.\n\nPe parcursul celor aproape doi ani de activitate în Izbiște, a organizat instruiri de limbă engleză, artă și caligrafie pentru tinerii izbișteni în incinta Bibliotecii Publice Izbiște, a fost și este antrenor de robotică în cadrul clubului de robotică din incinta aceleași biblioteci, a dat lecții de șah elevilor și în prezent este instructor în cadrul clubului de drone din incinta Gimnaziului Izbiște.\n\nÎmpreună cu directorul bibliotecii a renovat capital biblioteca aplicând și câștigând granturi în valoare de peste 100 000 lei. În prezent este implicat în realizarea unui alt proiect în valoare de peste 3 800 $ pentru renovarea sălii sportive la gimnaziul din localitate.\n\nWilliam zice că în Moldova foarte mult contează relațiile personale, familia, pe când în Statele Unite mai mult contează ce va zice societatea despre activitatea ta sau despre ceea ce zici. A reușit să înțeleagă și „să gândească” puțin „moldovenește” datorită familiilor gazdă din Bardar, unde a avut o perioadă de adaptare și studiere a limbii române, dar și familiei gazdă din Izbiște. A mers împreună cu ei la vie, la deal, în grădină, a participat la sărbătorile familiare. Aici el a învățat faptul că pentru a ajuta oamenii nu este nevoie neapărat de o diplomă, ci doar de dorință.\n\nTermenul de voluntariat la Izbiște a lui William se încheie la 6 iulie 2018. Următoarea etapă a vieții lui? Vrea la întoarcere în America să meargă la școală ca să devină pilot de avion, este un vis încă din copilărie și abia aici în Moldova a înțeles că trebuie să profite de toate oportunitățile pentru a-și îndeplini visul, deoarece statul din care îi crează aceste oportunități. De când este în Moldova, a devenit un fel de sculptor al propriei personalități, a înțeles că oamenii sunt diferiți și se pot realiza doar dacă vor munci mereu asupra acestui lucru. Va vizita Moldova ori, de câte ori va avea ocazia, indiferent de timp, finanțe, serviciu. Moldova l-a afectat mult…\n\nFăcând o concluzie asupra activității sale în calitate de voluntar american, William a spus simplu: „Această perioadă o împart în trei etape: prima etapă a fost să ajut comunitatea locală cu toate aptitudinile și cunoștințele mele. A doua etapă a fost să ajut moldovenii să înțeleagă americanii. Și a treia etapă este să ajut americanii să înțeleagă moldovenii.Când mă voi întoarce acasă, în Kentuki, voi face o masă cu bucate moldovenești, voi invita toți prietenii, toți vecinii și le voi vorbi mult despre moldoveni… foarte, foarte mult le voi vorbi.”\n\nÎntrebat despre familie, William zice că nu are timp acum pentru a se gândi la asta. „Probabil mai târziu, desigur, și copii vor fi… poate chiar voi înfia câțiva. Și mai vreau o casă departe, undeva la o margine de prerie… ca să pot medita în liniște la bâtrănețe” – zâmbește William.\n\nMenționăm faptul că Corpul Păcii este o agenţie independentă a guvernului Statelor Unite (SUA), fondată de John. F. Kennedy în 1961. Misiunea sa este de a promova pacea şi prietenia internaţională prin serviciul Voluntarilor Americani peste hotare. Până în prezent, aproximativ 200 000 de americani au participat în proiectele Corpului Păcii din 139 ţări. Voluntarii ajută comunităţile să-şi îmbunătăţească calitatea vieţii şi să creeze noi posibilităţi pentru oameni. Ei învaţă să vorbească limba locală, locuind şi conlucrând cu membrii comunității.\n\nÎn Izbiște au fost mai mulți voluntari, inclusiv Darnell Parker II (la Biblioteca Publică Izbiște) și Jesica Lynn (Gimnaziul Izbiște), care au lăsat amintiri frumoase, căci localnicii au avut doar de câștigat din colaborarea cu Corpul Păcii al SUA în Moldova.",
    "metadata": {
      "original_file": "Est-Curier_0366.html"
    }
  },
  {
    "title": "Rezidenții descoperă Republica Moldova. Vezi cine ne mai vizitează",
    "content": "Structurile de primire turistică cu funcțiuni de cazare au înregistrat creșteri atât la numărul turiștilor cazați, cât și la înnoptările turistice, cu 36,6% și, respectiv, cu 15,7% în ianuarie-iunie 2024, comparativ cu aceeași perioadă a anului 2023.\n\nConform Biroul Național de Statistică cazările înregistrate în structurile de primire turistică în ianuarie-iunie 2024 au însumat 209,2 mii vizitatori, din care 90,5 mii (43,3%) au revenit turiștilor rezidenți și 118,7 mii (56,7%) – turiștilor nerezidenți.\n\nÎn ianuarie-iunie 2024 față de ianuarie-iunie 2023, numărul turiștilor cazați a crescut cu 56,1 mii persoane sau 36,6%, din care turiști nerezidenți – cu 37,6 mii persoane sau cu 46,3%, a celor rezidenți – cu 18,5 mii persoane (+25,7%). Majoritatea au preferat hoteluri și moteluri (+52,3%), pensiuni turistice și agroturistice (+36,2%), tabere de vacanță (+31,8%). Structurile de întremare au avut o creștere de +6,7%, cele de odihnă (+6,9%) iar în cămine pentru vizitatori s-a înregistrat scăderea numărului de turiști cazați cu 20,8%.\n\nRegiunile mai atractive și de unde vin turiștii\n\nPonderea persoanelor în numărul total de turiști cazați, care au preferat să se oprească în structurile de primire turistică din mun. Chișinău a constituit 70,6%, regiunile de dezvoltare Nord – 5,6%, Centru – 17,3%, Sud – 5,8% și UTA Găgăuzia – 0,6%.\n\nDin numărul total de nerezidenți cazați în structurile de primire turistică putem stabili următorul clasament după țara lor de origine: Ucraina (38,4% din total), România (20,6%), Statele Unite ale Americii (7,6%), Israel (3,3%), Turcia (2,6%), Regatul Unit al Marii Britanii și Germania (câte 2,4%), Italia și Federația Rusă (câte 2,1%).\n\nDurata medie de ședere a unui turist în structurile de primire turistică în ianuarie-iunie 2024 a fost de 3,9 zile (5,3 zile – pentru turiști rezidenți și 2,9 zile – pentru turiști nerezidenți. Din numărul total de înnoptări, 62,9% au reprezentat înnoptările turiștilor rezidenți, în timp ce înnoptările turiștilor nerezidenți au reprezentat 37,1%.\n\nÎnnoptările turiștilor înregistrate în structurile de primire turistică colective, în ianuarie-iunie 2024 au însumat 614,2 mii, în creștere cu 15,7% sau cu 83,2 mii înnoptări mai multe față de ianuarie-iunie 2023. Creșterea numărului de înnoptări s-a înregistrat în toate structurile de primire turistică colective: hoteluri și moteluri (+25,3%), cămine pentru vizitatori (+3,7%), pensiuni turistice și agroturistice (+21,5%), structuri de întremare (+7,0%), structuri de odihnă (+6,0%) și tabere de vacanță (+19,4%).\n\nFăcând o analiză a datelor statistice, deși înregistrează un trend pozitiv, totuși potențialul de cazare nu este valorificat din plin.\n\nIndicele de utilizare netă a locurilor de cazare turistică în perioada analizată a constituit 26,2% pe total structuri de primire turistică, din care: în hoteluri și moteluri – 25,0%, cămine pentru vizitatori – 41,9%, pensiuni turistice și agroturistice – 14,9%, structuri de întremare – 44,4%, structuri de odihnă – 16,9%, tabere de vacanță – 24,7%.",
    "metadata": {
      "original_file": "Est-Curier_0223.html"
    }
  },
  {
    "title": "O lebădă pierită pe malul Nistrului, confirmată cu gripă aviară, la Criuleni",
    "content": "La 28 ianuarie 2024, Comisia raională Situații Excepționale Criuleni s-a întrunit pentru a discuta și a dispune instituirea măsurilor de prevenire a răspândirii gripei aviare, după ce o lebădă a fost depistată moartă, pe malul râului Nistru, în apropiere de or. Criuleni, iar analizele de laborator au confirmat prezența virusului H5N1, sau gripa aviară (influensa aviara).\n\nPotrivit unei sesizări în adresa Consiliului Raional Criuleni, semnată de Igor Postolachi, șef adjunct al subdiviziunii teritoriale ANSA pentru mun. Chișinău și raioanele Ialoveni, Strășeni, Criuleni, Dubăsari, „în adiacența оr. Criuleni а fost depistat cadavrul unеi lebede саrе а fost transportat la I.P. Сеntrul Național Sănătatea Animalelor, Plantelor și Siguranța Alimentelor, unde analiza de laborator а identificat genomul virusului Influenței Aviare, conform Raportului de înсеrсări nr. 315 din 24.01.2025.”\n\nCSE a r. Criuleni a aprobat un plan din 14 puncte de eradicare a focarului de gripă aviară apărut în r. Criuleni. Astfel, pe parcursul a 30 de zile din momentul aprobării documentului, comisia s-a obligat să informeze toate autoritățile publice din raion despre incident, a instituit o zonă de protecție de maximum 3 km de la focarul depistat al infecției unde să monitorizeze starea de sănătate a păsărilor și animalelor receptive la virusul gripei aviare. Gospodarilor li se interzice să dea drumul păsărilor în libertate, în afara curților, pentru a limita contactul acestora cu păsările sălbatice. Pe malul râului Nistru se impun restricții de circulație, de activități recreative și sportive, pescuit, vânătoarea sau capturarea păsărilor sălbatice. Fermele comerciale de păsări vor fi informate și obligate să respecte mai strict normele sanitare impuse de ANSA.\n\nIgor Postolachi a precizat, pentru „Est-Curier”, că o parte din gospodăriile casnice din or. Criuleni, localitatea aflată în perimetrul carantinei, pe parcursul zilei de 28 ianuarie, deja au fost vizitate de angajații ANSA, în vederea observării păsărilor domestice și informării populației despre focarul depistat. Din rândul animalelor care se pot infecta, în cazul când virusul mutează, pot fi porcinele domestice, la ele tot va fi atrasă atenția. Referitor la restricționarea aflării cetățenilor pe malul Nistrului, Igor Postolachi spune că acest fapt este necesar pentru ca virusul să nu fie răspândit de oameni, cu încălțămintea, cu undițele sau vâslele. Funcționarul precizează că încălzirea globală a făcut din râul Nistru un loc confortabil pentru iernarea lebedelor, dar că acestea nu se află mereu pe același loc, ci migrează, și astfel pericolul răspândirii gripei se extinde. Un alt caz de posibilă infecție se cercetează la Pârâta, r. Dubăsari, a adăugat Postolachi.\n\nFocarul de gripă aviară, confirmat la Criuleni, este marcat pe harta interactivă a focarelor active de infecții epizootce a ANSA (foto):",
    "metadata": {
      "original_file": "Est-Curier_0389.html"
    }
  },
  {
    "title": "Acces deplin la pensii și prestații sociale pentru cetățenii RM angajați în Italia",
    "content": "Ministrul muncii și protecției sociale, Alexei Buzu a semnat astăzi, 31 octombrie 2024, la Roma Acordul bilateral de securitate socială moldo-italian, cu omologul său italian, ministra Marina Elvira Calderone, care va acorda cetățenilor moldoveni angajați în Italia acces deplin la pensii și prestații sociale.\n\nAcest pas major reafirmă prietenia dintre Italia și Moldova, recunoaște contribuțiile comunității moldovenești din Italia și îmbunătățește protecția socială a diasporei noastre.\n\n„Sunt onorat să semnez astăzi la Roma acest acord bilateral de securitate socială. Este un acord istoric, care va consolida protecția socială a cetățenilor noștri din Italia. Le sunt recunoscător partenerilor noștri de încredere și bunilor noștri prieteni italieni pentru contribuția lor crucială la o mai bună securitate socială pentru diaspora noastră ”, a declarat ministrul muncii și protecției sociale Alexei Buzu.\n\nNoul acord de securitate socială dintre Moldova și Italia oferă cetățenilor două beneficii de bază:\n\n– Combinarea perioadelor de contribuție pentru stabilirea eligibilității la pensie. Cetățenilor moldoveni care au lucrat în ambele țări li se vor cumula perioadele de muncă pentru a se califica la pensie. Aceasta reprezintă o schimbare esențială față de regulile anterioare, care cereau ca lucrătorii să îndeplinească perioadele minime de contribuție separat în fiecare țară. După ratificarea noului acord, cetățenii noștri cu cel puțin 15 ani de contribuții totale în ambele țări vor putea beneficia de pensie.\n\n– Proces simplificat de solicitare a prestațiilor. Procesul de solicitare a prestațiilor devine mai accesibil și mai puțin costisitor pentru cetățenii moldoveni cu dreptul la pensii italiene care au reședința în Moldova. Aceștia nu vor mai fi nevoiți să călătorească în Italia pentru a depune cererea. Cererile pentru pensii și alte prestații sociale vor putea fi depuse atât în Italia, cât și în Moldova.\n\nÎn baza Acordului, cetățenii vor avea dreptul la următoarele tipuri de prestații sociale:\n\npensia și indemnizația pentru accidente de muncă sau boli profesionale;\n\nÎn ultimele două decenii, Italia a ratificat doar alte două astfel de acorduri. Această decizie reflectă angajamentul Italiei de a susține integrarea Republicii Moldova în Uniunea Europeană prin alinierea sistemelor de securitate socială și îmbunătățirea protecției sociale a cetățenilor moldoveni.\n\nÎn prezent, Moldova negociază acorduri similare cu Canada și Franța și poartă discuții cu Slovacia, Slovenia, Cipru, Albania și Ucraina.",
    "metadata": {
      "original_file": "Est-Curier_0464.html"
    }
  },
  {
    "title": "Finanțarea domeniului culturii în 2024 - subiect de discuție la Criuleni, cu secretarul de stat Andrei Chistol",
    "content": "„Legea cu privire la fondul culturii” și „Legea cu privire la subvenționarea tinerilor specialiști” au fost discutate la întâlnirea pe care angajații din domeniul culturii din r. Criuleni au avut-o cu secretarul de stat al Ministerului Culturii, Andrei Chistol, aflat azi la Criuleni.\n\nAndrei Chistol vorbit despre programele pe care Ministerul Culturii le-a început în acest an, care au scopul de a susține activitățile muzeelor, bibliotecilor, caselor de cultură din teritoriu. Funcționarul a spus că angajații din domeniul culturii vor fi consultați, pe parcursul anului 2024, în vederea identificării mecanismului de finanțare a activităților pe care le vor desfășura.\n\nAndrei Chistol s-a referit la concursul de proiecte culturale în teritoriu pentru asociațiile obștești din domeniul culturii și i-a îndemnat pe angajați să depună proiectele lor pentru finanțare. Sunt pregătiți bani pentru proiecte de mobilitate, deplasările colectivelor dintr-o localitate în alta sau la activități externe.\n\nO noutate din anul 2024 ar fi intenția Ministerului Culturii de a subvenționa, începând cu 1 septembrie, parcursul profesional al tinerilor absolvenți ai colegiilor și instituțiilor de învățământ artistic superior, care se vor angaja în instituțiile de cultură din țară. Absolvenții colegiilor, care vor suplini funcțiile vacante în domeniul culturii vor primi în primii trei ani o indemnizație de 120 de mii de lei în total (studii superioare) sau 90 de mii de lei (dacă au absolvit colegii artistice). „Scopul subvenției este motivarea tinerilor specialiști să vină în localitățile noastre, e un suport financiar pentru a-și demara activitatea” , a precizat secretarul de stat.\n\nMinisterul a prevăzut și condiții pentru formarea continuă a lucrătorilor din domeniul culturii. Cei care au nevoie de cursuri, pot consulta oferta instituțiilor de învățământ cu care Ministerul Culturii colaborează în acest sens și pot beneficia gratuit de aceste cursuri, dorință doar să fie.\n\nAndrei Chistol a îndemnat lucrătorii din cultură să colaboreze cu autoritățile locale și să aplice, în beneficiul instituțiilor de cultură, proiecte la programul Satul European. În anii precedenți, din acest program au beneficiat primării care au renovat săli de spectacole, săli de repetiții, au procurat instrumente muzicale, au dotat cu aparataj casele de cultură. Chiar dacă unii primari insistă pe proiecte de apeducte, canalizare, iluminat stradal, sunt și alte priorități, dar și componenta culturală, socială este foarte importanță pentru R. Moldova.\n\nA fost discutată și destinația Fondului Culturii, și intenția ministerului de a reforma Centrul Naţional de Conservare şi Promovare a Patrimoniului Cultural Imaterial (CNCPPCI) într-un centru de suport metodologic în activitatea caselor de cultură, activitatea colectivelor artistice și meșterilor populari. Înainte de a lansa această transformare, Chistol a promis că ministerul va consulta Congresul Autorităților Locale din Moldova și cu șefii de secții și direcții raionale de cultură, că să afle și opinia lor, în ce direcție ar vrea să-i ajute specialiștii acestui organ metodic.\n\nLa runda de întrebări răspunsuri, Elena Frumosu, șefa secției cultură și turism Criuleni, a remarcat că este dificil să acceseze finanțare pentru proiecte culturale, în lipsa asociațiilor obștești care ar avea statut de activitate axat pe cultură. La remarca secretarului de stat că Ministerul Culturii a alocat, în 2024, 9 mln de lei pentru editarea cărților autorilor naționali, Elena Frumosu a sugerat ca ministerul să prevadă și publicarea unor îndrumare, cărți metodice, didactice, care să vină în ajutor angajaților din instituțiile de cultură. Natalia Cangea , meșteriță populară împletitoare în fibre vegetale, a spus că meșterii populari au nevoie de mai multă susținere financiară pentru a-și valorifica potențialul artistic și creativ, invocând cheltuieli care le sunt uneori peste puterea lor financiară, când vine vorba de pregătire de expoziții, deplasări, procurare de materiale pentru meșteșugurile pe care le practică.\n\nAndrei Chistol a remarcat activitatea secției cultură a r. Criuleni la festivitățile care au avut loc în acest an deja la Centrul Expozițional Internațional, și a remarcat că raionul Criuleni are un potențial turistic mare, care, dacă va fi valorificat, va aduce multe beneficii de imagine, economice localităților care au potențial de a fi incluse în circuitele turistice.",
    "metadata": {
      "original_file": "Est-Curier_0034.html"
    }
  },
  {
    "title": "Vom composta în loc să le dăm foc?",
    "content": "Pe data de 30 martie, în or. Criuleni au ajuns 30 de lăzi pentru compostarea deşeurilor menajere biodegradabile care vor fi distribuite în cele trei localităţi din subordinea primăriei: Criuleni, \n\n Ohrincea şi Zolonceni. Lăzile au fost depozitate şi asamblate pe teritoriul Întreprinderii Municipale din or. Criuleni.\n\nPotrivit lui Alexei Grajdian, managerul local al proiectului „Dezvoltarea unui sistem funcțional și \n\n sustenabil de gestiune a deșeurilor în orașul Criuleni” implementat de Caritas Slovacia și Caritas Cehia în Moldova și finanțat de SlovakAid, nouă astfel de lăzi vor ajunge la instituţiile publice (grădiniţe, şcoli, consiliu raional, etc.), iar 21 de lăzi vor fi distribuite gospodăriilor particulare. \n\n Scopul acestei acţiuni este reducerea cantităţii de deşeuri biodegradabile care se produc în gospodăriile săteşti (frunze, iarbă uscată, resturi de la bucătărie, resturi vegetale rezultate din prelucrarea grădinilor, gunoi de la animalele domestice), care, spun experţii, constituie cam 50% din ceea ce aruncă oamenii în sacii transportaţi la gunoişte.\n\nAndrij Dichtaruk, manager de proiect la Caritas Czech Republic în Moldova, informează că persoanele care au acceptat să gestioneze şi să folosească aceste instalaţii pentru compostare, vor fi invitate şi la instruire, ca să li se explice principiile de compostare corectă. Instruirile vor fi anunţate din timp şi vor fi ghidate de experţi din Moldova. Managerul adaugă, că şi în Slovacia a fost la început aceeaşi problemă cu colectarea separată a gunoiului, cu utilizarea resturilor biodegradabile, dar că eforturile oamenilor au dat rezultate şi acei oameni care aruncau frunzele din gospodării au învăţat cum să le transforme, în final, în îngrăşăminte, pe care tot în grădină le aplică.\n\nTot din finanţele alocale acestui proiect, oraşul va beneficia de un tocător de crengi, în valoare de 81 de mii de lei, care va fi utilizat pentru tocarea şi transformarea în material combustibil a crengilor rezultate din lucrările de amenajare, iar primăria va trebui să decidă în ce mod acest tocător va putea fi de folos şi locuitorilor din sectorul particular, care, la fel, ar putea mărunţi crengile tăiate de pe loturile lor, în loc să le arunce pentru a fi duse la gunoiștea de la Harunca.\n\nTendinţa de a motiva oamenii să nu mai ardă resturile vegetale este deosebit de actuală în acest an în Moldova, pe fundalul efortului foarte mare al pompierilor de a stinge incendiile de vegetaţie, care de la începutul anului au fost peste 4 mii în ţara noastră, inclusiv pe 870 ha din raionul Criuleni. Din păcate, aceste încercări de a curăţa grădinile de resturi care pot fi transformate în compost au cauzat nu doar pagube materiale, ci au curmat şi vieţi omeneşti. În plus, guvernanţii au mărit valoarea amenzilor până la 10 mii de lei pentru cetăţenii care incendiază resturi vegetale\n\nS. Cernov \n\n În imagine: muncitorii de la IM „Comunservice” asamblează lăzile pentru compost, care vor ajunge în gospodării şi la instituţii publice",
    "metadata": {
      "original_file": "Est-Curier_0171.html"
    }
  },
  {
    "title": "Serviciile din sectorul HORECA se ieftinesc",
    "content": "Expirarea la data de 30 decembrie 2023 a stării de urgență pe întreg teritoriul Republicii Moldova, declarată la 24 februarie 2022 prin Hotărârea Parlamentului Nr.41 vine cu reducerea până la 8 % a cotei TVA pentru operatorii din domeniul HORECA, comunică Serviciul Fiscal de Stat.\n\nCota redusă de 8% va fi aplicată la serviciile de cazare, indiferent de categoria de confort, în hotel, hotel-apartament, motel, vilă turistică, bungalou, pensiune turistică, pensiune agroturistică, camping, sat de vacanţă sau tabără de vacanţă, care se atribuie la secţiunea I a Clasificatorului activităţilor din economia Moldovei și la produsele alimentare şi/sau băuturi. Excepție face producţia alcoolică, preparată sau nepreparată, pentru consumul uman, însoţită de servicii conexe care să permită consumul imediat al acestora, realizate în cadrul activităţilor care se atribuie la secţiunea I a Clasificatorului activităţilor din economia Moldovei.\n\nAceastă modificare obligă agenții economici din domeniul respective să programeze echipamentul de casă și de control cu nivel de cota TVA de 8% pentru serviciile și mărfurile menționate.\n\nÎn perioada de până la programarea echipamentului de casă și de control cu nivel de cota TVA de 8%, la completarea Registrului mașinii de casă și de control/ imprimantei fiscale sau Registrului operațiunilor echipamentului de casă și de control se va înscrie suma TVA recalculată.\n\nLa data de 10 august 2023 în Monitorul Oficial al Republicii Moldova au fost publicate Modificările efectuate la compartimentul TVA, urmare a intrării în vigoare a Legii pentru modificarea unor acte normative nr.212/2023 au fost publicate în Monitorul Oficial al Republicii Moldova din10 august 2023. Potrivit art. II p.22 a Legii menționate supra, cota TVA pentru livrările de mărfuri/servicii realizate în cadrul activității întreprinderilor din domeniu HORECA, specificate în art. 96 litera b), la linia a opta şi a noua, a fost redusă și constituie 8%.",
    "metadata": {
      "original_file": "Est-Curier_0258.html"
    }
  },
  {
    "title": "Scriitorul Ion Druță a decedat",
    "content": "Azi dimineață, la ora 10, la Moscova, a murit marele scriitor Ion Druță, la vârsta de 95 de ani.\n\nA fost omul și scriitorul care a marcat generații. Pe unde blamat, pe unde aplaudat, și-a purtat toiagul bătrâneții și povara bunătății, păstrând dragostea de acest meleag aflat în calea tuturor relelor. De o simplitate proverbială, așa și-l amintesc moldovenii înghețați și rebejiți care vindeau mere în stradă la Moscova, și scriitorul venea să discute cu ei. Și alături de el își îndreptau spatele și le mai trecea din necaz. A fost primul care a scris despre amara frunză de tutun care omora moldovenii în „Literaturnaia gazeta” și problema a fost văzută la nivel unional. S-a stabilit la Moscova, pentru că în Moldova avea prea mulți „prieteni”, care l-ar fi înghițit într-o lingură de apă, dar nu s-a desprins de rădăcini. Creația lui și acum ne emoționează și ne doare într-un fel, pentru că suntem încă mioritici și așteptăm cocostârcii să revină în satele noastre.\n\nION DRUŢĂ (3 septembrie 1928, comuna Horodişte, fostul judeţul Soroca, azi în raionul Donduşeni — 28 septembrie 2023, Moscova). Cele dintâi povestiri îi sunt publicate la începutul anilor ’50. Primul volum de schiţe şi nuvele, „La noi în sat”, vede lumina zilei în 1953, fiind urmat de alte povestiri, apoi de romanul „Frunze de dor” (scris în 1955, publicat în 1957). Colaborează cu ziarele „Ţăranul Sovietic”, „Moldova socialistă” şi revista „Femeia Moldovei”.\n\nAbsolvă cursurile Superioare de Literatură de pe lângă Institutul de Literatură „A. M. Gorki” al Uniunii Scriitorilor din URSS (1957). Criticile distrugătoare din partea oficialităţilor comuniste din RSS Moldovenească vizând scrierile sale, mai ales romanul „Povara bunătăţii noastre” (1963, prima parte, „Balade din câmpie”; integral, „Povara bunătăţii noastre” (1970), precum şi filmul „Ultima lună de toamnă”), îl fac pe autor să se stabilească la Moscova (1959). Ca dramaturg, este autorul unui şir de piese montate cu succes atât în RSSM, cât şi pe scenele multor teatre din fosta URSS şi din străinătate: „Casa mare” (1961), „Doina” (1968), „Păsările tinereţii noastre” (1971), „Horia” (1973), „Frumos şi sfânt” („Sfânta sfintelor”, 1974), „Cervius divinus” (1975), „Întoarcerea ţărânei în pământ” (Plecarea lui Tolstoi; 1978), „Apostolul Pavel” (1996) şi multe altele.\n\nÎn 1967 i se decernează Premiul de Stat al RSS Moldoveneşti pentru nuvela „Ultima lună de toamnă” şi romanul „Balade din câmpie”. Scriitor bilingv, publică la Moscova în limba rusă mai multe volume de proză, eseistică şi dramaturgie. Deţine titlurile de Scriitor al Poporului (1988), membru de onoare al Academiei Române (1990) şi membru titular al Academiei de Ştiinţe a Republicii Moldova (1992). Laureat al Premiului de Stat al Republicii Moldova în domeniul literaturii (2008) și al Premiului „Constantin Brâncoveanu”, secțiunea Literatură (2014).\n\nOpera sa include, de asemenea, romanele „Clopotniţa” (1972), „ Întoarcerea țărânei în pământ” (1974) şi „Biserica Albă” (1983). Pentru copii scrie „Balada celor cinci motănași”, „Povestea furnicii” ș.a. În 2020, publică un almanah epistolar cu titlul „Despărțirea apelor”.",
    "metadata": {
      "original_file": "Est-Curier_0063.html"
    }
  },
  {
    "title": "Termenul de actualizare a informațiilor despre beneficiarul efectiv a fost prelungit",
    "content": "Beneficiarul efectiv este persoana fizică ce deține sau controlează, direct sau indirect, o companie sau organizație. Declararea acestuia este esențială pentru prevenirea folosirii entităților juridice în scopuri ilegale. Moldova se pregătește să conecteze registrele naționale cu cele din Uniunea Europeană, permițând monitorizarea transparentă a beneficiarilor efectivi pe întreg teritoriul european.\n\nDeclararea beneficiarilor este obligatorie doar pentru cei care au efectuat schimbări în structura fondatorilor sau administratorilor în ultimele 18 luni. Unitățile comerciale și necomerciale înregistrate după 1 iulie 2023 au deja beneficiarii declarați și nu trebuie să depună o nouă declarație. Unitățile comerciale și necomerciale înregistrate după 1 iulie 2023 au deja beneficiarii declarați și nu trebuie să depună o nouă declarație. Cererile pot fi expediate electronic la be@asp.gov.md, fără a mai fi nevoie să vă prezentați la sediile ASP. Cererile pot fi expediate electronic la be@asp.gov.md, fără a mai fi nevoie să vă prezentați la sediile ASP.\n\nO singură declarație inițială: Actualizările vor fi necesare doar la schimbarea beneficiarilor, a fondatorilor sau în cazul reorganizării sau radierii unităților din Registru. O singură declarație inițială: Actualizările vor fi necesare doar la schimbarea beneficiarilor, a fondatorilor sau în cazul reorganizării sau radierii unităților din Registru. Prelungirea termenelor: Parlamentul va extinde termenul cu un an atât pentru depunerea declarațiilor până la 31 decembrie 2025 și intrarea în vigoare a aplicarea amenzilor până la 1 ianuarie 2026, oferind mai mult timp pentru conformare. Prelungirea termenelor: Parlamentul va extinde termenul cu un an atât pentru depunerea declarațiilor până la 31 decembrie 2025 și intrarea în vigoare a aplicarea amenzilor până la 1 ianuarie 2026, oferind mai mult timp pentru conformare. Simplificarea procedurilor: Se lucrează la îmbunătățirea procesului de programare la ASP, reducând cozile și timpul de așteptare. Simplificarea procedurilor: Se lucrează la îmbunătățirea procesului de programare la ASP, reducând cozile și timpul de așteptare. Din aprilie va fi dată în exploatare platforma care va permite efectuarea tuturor operațiunilor legate de unităților de drept, inclusiv declararea beneficiarilor efectivi fără a fi nevoie să se transmită informația prin email. Din aprilie va fi dată în exploatare platforma care va permite efectuarea tuturor operațiunilor legate de unităților de drept, inclusiv declararea beneficiarilor efectivi fără a fi nevoie să se transmită informația prin email.\n\nTarifele pentru înregistrare nu au fost modificate din 2016. De exemplu, pentru întreprinzători individuali taxa este de 364 lei, iar pentru SRL-uri este de 1149 lei. Tarifele pentru înregistrare nu au fost modificate din 2016. De exemplu, pentru întreprinzători individuali taxa este de 364 lei, iar pentru SRL-uri este de 1149 lei. Pentru entitățile eligibile, acest proces este gratuit (ex. ONG-uri, fundații, sindicate). Pentru entitățile eligibile, acest proces este gratuit (ex. ONG-uri, fundații, sindicate). Tarifele, inclusiv pentru declararea beneficiarilor efectivi, vor fi revizuite în perioada imediat următoare. Tarifele, inclusiv pentru declararea beneficiarilor efectivi, vor fi revizuite în perioada imediat următoare. Către 18 decembrie 2024, au depus declarații privind beneficiarii efectivi peste 80 de mii de persoane juridice din cele 165 362 înregistrate în Registrul de Stat. Către 18 decembrie 2024, au depus declarații privind beneficiarii efectivi peste 80 de mii de persoane juridice din cele 165 362 înregistrate în Registrul de Stat.\n\nPentru informații suplimentare sau asistență tehnică, contactați Serviciul Suport Clienți ASP la 14909.",
    "metadata": {
      "original_file": "Est-Curier_0433.html"
    }
  },
  {
    "title": "Invazie de lăcuste și în raionul Șoldănești",
    "content": "După focarul descoperit în raionul Sîngerei a apărut o nouă alertă . Consiliul raional Șoldănești informează că ”Lăcustele invadează raionul Șoldănești.”\n\nDupă focarul descoperit în raionul Sîngerei a apărut o nouă alertă . Consiliul raional Șoldănești informează că ”Lăcustele invadează raionul Șoldănești.”\n\nȘefa adjunct a STSA Orhei-Rezina-Telenești-Șoldănești,dna Oprea Zinaida, informează și atenționează despre apariția Lăcustei Italiană (Calliptamus Italicus L) și în raionul Șoldănești, care sunt depistate, parțial pe unele plantații agricole.\n\nLăcusta este o specie polifagă, atacă diferite specii de culturi. În perioada invaziei, atât adulții cât și lavrele rod părțile aeriene ale plantelor, lăsând intacte numai tulpinile groase. Răspândirea lavrelor are loc de-a lungul traseelor naționale și locale, terenurilor delăsate, imașuri, fîșii forestiere, livezi, câmpuri agricole.\n\nLăcustele adulte sunt foarte mobile, viteza de deplasare prin zbor a acestora este de 15-20 km/oră (atunci când se deplasează pe direcția vântului).\n\nÎntr-o singură zi, un roi de lăcuste poate să parcurgă până la 130 de kilometri (dar sunt și zile când parcurg numai 5 kilometri). Înălțimea medie de zbor a roiului de lăcuste este de 1000 de metri, dar acestea pot să ajungă și la 1100-1300 m altitudine! O singură lăcustă poate consuma, într-o zi, o cantitate de hrană egală cu greutatea ei. Un milion de lăcuste pot consuma o tonă de hrană (frunze sau părți verzi din plante).\n\nMigrația în masă a lăcustelor este rezultatul înmulțirii excesive care are loc, de obicei, în anii cu primăveri secetoase, urmate de veri calde și secetoase (cum este cazul acestui an, la noi în țară).\n\nDacă observați lăcuste sau urmele lor anunțați imediat Subdiviziunile Teritoriale pentru Siguranța Alimentelor pentru a fi luate măsuri urgente de combatere.\n\nPentru notificarea unor noi focare și suport puteți apela la numărul de telefon 022 – 264-649",
    "metadata": {
      "original_file": "Est-Curier_0126.html"
    }
  },
  {
    "title": "Primarul–primul cetățean de onoare al s. Doroțcaia",
    "content": "Primul cetățean de onoare al satului Doroțcaia, r. Dubăsari, a devenit chiar primarul acestuia, Valeriu Berzan, ales și reales în această funcție de către consătenii săi începând cu anul 2015. \n\n Potrivit unei decizii, adoptate de consiliul local Doroțcaia, pe data de 22 noiembrie 2024, cu votul a 10 aleși locali, titlul i-a fost acordat „în semn de recunoștință și apreciere a meritelor remarcabile pe parcursul activității sale, care a avut loc și continuă să aibă o contribuție importantă la dezvoltarea și prosperitatea comunității, promovarea valorilor culturale și tradiționale”.\n\nÎn decizie se menționează că inițiativa de a i se acorda dlui Berzan titlul onorific a venit de la președintele raionului Dubăsari, Sergiu Grigoriev și de la fracțiunea PSRM din cadrul consiliului local. Grigoriev a argumentat demersul prin faptul că, citat: „dumnealui a contribuit foarte mult la dezvoltarea localității pe parcursul nu doar mandatului său de primar, dar și în calitate de consilier local, și din funcții pe care le-a deținut în cadrul Consiliului Raional. A atras multe proiecte pentru dezvoltarea satului Doroțcaia”. \n\n Valeriu Berzan este prima persoană din acest sat căruia i s-a conferit titlul respectiv, chiar dacă Regulamentul, în temeiul căruia se acordă este adoptat încă la 5 iunie 2020. \n\n Solicitat să spună, ce semnificație are acesta pentru domnia sa, Valeriu Berzan a recunoascut că este un titlu care-l responsabilizează și mau mult, îl motivează să muncească mai mult asupra obiectivelor ce și le-a stabilit. „Este și o mulțumire pentru echipa cu care muncim cot la cot, pentru că de unul singur nu faci nimic”, adaugă Va leriu Berzan.\n\nDin CV-ul lui Valeriu Berzan, plasat pe pagina web satului, aflăm că este absolvent al AMTAP și a Academiei de Administrare Publică, și-a început cariera în 1987, exercitând funcția de director al casei de cultură din sat (1987-2004), șef al secției cultură Dubăsari (2001-2007), secretar al Consiliului Raional (2007-2015), primar (2015-prezent).\n\nTitlul de cetățean de onoare îi dă dreptul titularului la o îndemnizație unică impozabilă în mărime de un salariu mediu pe economie din soldul disponibil al consiliului local, dreptul de a purta o panglică cu inscripția dată și de a fi inclus într-un registru special. Titlu poate fi retras prin decizia consiliului, la propunerea primarului localității, dacă posesorul acestuia va prejudicia demnitatea colectivității, mai spune regulamentul.",
    "metadata": {
      "original_file": "Est-Curier_0425.html"
    }
  },
  {
    "title": "Festival la Cimișeni, Criuleni, duminică, 6 august. Vezi programul detaliat!",
    "content": "Satul Cimișeni vă invită duminică, 6 iulie, 2023, la prima ediție a Festivalului „Cișmelele din Cimișeni”.\n\nEste o inițiativă a localității și administrației publice, prin care cimișenenii își propun să-și promoveze satul, ospitalitatea, folclorul, bucatele, și, totodată, să pună în valoare sursele de apă pe care, din primăvară până acum, le-au reparat, curățat, adus în ordine.\n\nValentina Pisarenco, primara localității, ne-a informat că festivalul va începe cu un alai care se va deplasa, începând cu ora 11.30, de la intrarea în sat, unde este o fântână reabilitată recent, până la stadion. Festivalul va avea loc pe stadion.\n\nPrima acțiune pe care o vor prezenta gazdele va fi procesul de curățare a unei fântâni. Apoi , de la ora 13.00 vor evolua colectivele artistice folclorice invitate de prin satele raionului Criuleni.\n\nPe lângă colectivele model care au mai avut ocazia să se facă văzute și auzite la Cimișeni sau pe alte scene din raion, o premieră va fi evoluarea surorilor Cazacu. „Sunt șapte surori, originare din satul Cimișeni, s-au născut aici, dar nu locuiesc în prezent în sat. Sunt fiicele unui bărbat, meseriaș, curățător de fântâni. Ele ne vor povesti ce-și amintesc despre felul în care părintele lor, împreună cu alți săteni, căutau sursele de apă, săpau și curățau fântâni” – ne-a intrigat dna primar.\n\nLocuitorii satului îi vor servi pe vizitatori cu bucate tradiționale locale. Numeroși meșteri populari își vor vernisa expozițiile. Printre ei vor fi și două meșterițe locale, Angela Cazac, care crează lucrări în fibre vegetale, și Axenia Toma , care e maestră în broderie.\n\nLa stadion, unde se va desfășura festivalul, vizitatorii vor putea procura și delicii produse de „Stupina cu povești” – o afacere socială pe care o desfășoară Asociația Copiilor Surzi din Republica Moldova, prisaca cărora se află pe unul dintre dealurile din preajma satului. „Dragi prieteni din satul Cimișeni, dar și din alte localități, “Stupina cu povești” va prezenta în cadrul festivalului o bogată expoziție cu produse apicole. Vă așteptăm cu drag să savurăm împreună gustul și aromele mierii naturale și să depănăm povești!” – a fost mesajul asociației.\n\nPe la chindii, pe scena festivalului își va face apariția ansamblul folcloric „Doina Bascovului” și interpretul Valentin Grigorescu din România. Alegerea artiștilor în recital nu este întâmplătoare, or, din anul 2017, satul Cimișeni este înfrățit cu localitatea Bascov, jud. Argeș, România.\n\nFestivalul „Cișmelele din Cimișeni” este unul dintre cele câteva festivaluri locale, pentru organizarea cărora s-au alocat bani din bugetul raionului- 50 de mii de lei.",
    "metadata": {
      "original_file": "Est-Curier_0075.html"
    }
  },
  {
    "title": "Andrei Guzun: Eficiența panourilor solare depinde de dimensionarea lor corectă",
    "content": "Deoarece și-a dorit de mult timp să aibă o casă cât mai independentă energetic, Andrei Guzun din or. Criuleni a studiat cât mai mult posibil metodele disponibile pe piață, de la pompă de căldură din subteran până la energie solară. Chiar dacă oricum depinde de rețeaua electrică, susține că e mulțumit de alegerea făcută – investiția în panouri solare.\n\n„Primul lucru pe care l-am făcut după ce am construit casa, a fost ridicarea unei construcții auxiliare în curte pe care am instalat un acoperiș sub unghiul necesar pentru a instala panouri. Eu am ales unghiul de 45 de grade, cu suprafața calculată din timp, necesară pentru o fotovoltaică. Instalarea și toate formalitățile de racordare a durat vreo 3 luni de zile. Contractul cu furnizorul a fost semnat în noiembrie, pentru contorizare netă. Din februarie eu nu mai achit factura la curent, cu tot cu consumul pentru încălzire.” – povestește Andrei.\n\nL-am întrebat cum s-a informat privind furnizorii și instalatorii și cum l-a ales pe cel care i-a livrat serviciul. Andrei a spus că a făcut o listă de furnizori de echipamente și le-a scris fiecăruia de ce are nevoie, descriind exact parametrii ceruți. Unii nu i-au răspuns deloc, alții s-au limitat la un răspuns formal, \n\n unii au interacționat rapid și au avut dorință să se implice, să detalizeze costurile. Până la urmă, Andrei și-a procurat singur panourile de la un importator, pentru că avea cel mai mic preț, invertorul – de la alt vânzător. A ales panouri chineze, care sunt în top trei cei mai buni producători. \n\n Până să facă alegerea, Andrei a calculat minuțios ce consum lunar are și cât curent electric i-ar trebui pe un an, inclusiv să alimenteze autoturismul cu motor electric. Reieșind din calculele obținute, a decis că puterea instalației fotovoltaice avea 6 kwt, descrie Andrei procesul de evaluare energetică a gospodăriei sale.\n\nCa să pună o instalație mai puternică, ar fi avut nevoie de conexiune cu trei faze, și mai mult spațiu pentru panouri. Andrei Guzun s-a limitat la atât, pentru că, în opinia sa, nu este economic convenabil să investești mai mult decât e necesar, pentru că statul cumpără curent cu preț de trei ori mai mic de la cetățeni, decât îl vinde: „Instalația pentru o casă e valoroasă atunci, când produci cât consumi, nu ca să vinzi. Cu prețul de 1,5 lei calculam că se va recupera investiția în 6 ani, cu prețul cât a fost aproape 6 lei – recuperarea era un an și jumătate, acum, cu prețul de 3 lei – cred că în ceva mai mult de patru ani, dar cu condiția să consumi tot curentul, nu să-l vinzi” – face Andrei Guzun calcule. Cât privește „ziua bilanțului” – 31 martie, proprietarul susține că „m-am străduit să ies în zero, rămăsese vreo 10 kilowați, pe care, conform contractului, trebuiau să mi-i pună în cont, dar … nu s-a întâmplat”.\n\nBeneficiile le descrie așa: \n\n „Consumul casei, în medie, e 250 de kwt pe t imp de iarnă. În decembrie instalația a produs cât am nevoie, în ianuarie – nu, pentru că a fost practic doar cer înnorat, panourile au reușit să producă sub 150 kwt. Din februarie au produs doar cât consumă casa. Când am văzut că am o rezervă de kilowați, am deconectat încălzirea pe gaze și am setat climatizoarele la 22 de grade și cu ele am încălzit casa toată. Din februarie nu mai achităm factura electrică. Da, pompa de căldură e comodă, oferă mai multă comoditate decât climatizoarele, dar ele se instalează în anumite condiții. În primul rând, ele sunt pentru încălzire în pardoseală, ca temperatura apei din rețea să fie la maxim 35 de grade. Caloriferele lucrează cu temperatura apei mai mare, deja nu e potrivită pompa de căldură.”\n\nÎn opinia lui Andrei Guzun, există electricieni autorizați care au toate cunoștințele și pârghiile să execute documentația și partea tehnică: \n\n „Nu trebuie statul special să certifice și acest domeniul, care mi se pare extrem de simplu. Statul ar trebui să crească cota parte a producătorilor de energie electrică din surse regenerabile, în special din panouri fotovoltaice, în sistemul electric al țării. V-aș spune că prețul panourilor scade și instalațiile devin mai accesibile, mai mulți cetățeni și le pot permite. Anul trecut, când le-am instalat eu, nu prea se găseau doritori să instaleze centrală de 6 kwt, iar cea de 10 kwt ajungea și la 1300 euro pentru kilowat, la cheie. Pe mine m-a costat aproape 6 mii de euro, pentru că am procurat singur panourile, le-am montat singur. Acum prețurile s-au micșorat, pentru 1 kwt de capacitate se poate plăti 750-800 de euro. Cred că se datorează atractivității domeniului, cererii mari și ofertei și mai mari. Anul trecut aveam nevoie de o piesă, pentru invertor, și in Moldova nu era nicăieri, un singur magazin o propunea, și doar la comandă, acum sunt de care vrei” – zice Andrei, și mai adaugă că și procedura de obținere a avizelor s-a mai simplificat.\n\nA fost eliminată, de exemplu, necesitatea de prezentare a expertizei tehnice a suprafeței pe care se instalează panourile, pentru consumatorii casnici cel puțin, iar această expertiză costa cam 7-8 mii de lei. \n\n Despre minusuri spune că este unul singur: când se joasă fiul lor cu mingea, nu are voie să arunce peste ele. Nici de spălat de praf nu le spală, pentru că în zona rezidențială nu e mult praf, iar apa calcaroasă din apeduct provoacă mai multe griji, decât praful ce se depune. E suficient să le spele ploaia. \n\n Acum, că zilele s-au mărit și soare e mai mult, panourile familiei Guzun produc maxim 40 de kwt pe zi, dar cu cât e mai mare temperatura aerului, crește și temepratura panourilor și a invertorului, eficiența lor scade un pic. Eficiența maximă a panourilor, după cum le-a observat Andrei, este în lunile cu soare și cu temperaturi de până la 25 de grade în aer. La el cea mai productivă a fost luna martie.\n\nÎntrebat ce sfaturi ar da celor care se gândesc să facă acest pas, Andrei Guzun spune că dimensionarea corectă ar fi cel mai bun start. Prin dimensionare el înțelege calcularea exactă a consumului pe care îl are gospodăria și să instaleze exact atâtea panouri, cât să asigure acest consum, astfel și investiția se va recupera mai repede. Alt sfat ar fi poziționarea corectă din punct de vedere orientare – unghi (spre sud, la 30-45 grade). Cu cât e mai corect orientată, cu atât instalația va fi mai eficientă. Este binevenit mereu sfatul celor ce au experiență.\n\nDespre relația cu instituțiile statului, intervievatul nostru a spus că toate formalitățile le-a făcut online, fără a fi nevoie de deplasări, cu excepția semnării contractului cu Premier Energy, când a trebui să se prezinte fizic la oficiul companiei. I s-a întâmplat și un caz, când controlorul a luat greșit datele contorului și urma să-i vină factura pe kilowații pe care i-a livrat în rețea. A rezolvat, și eroarea a fost corectată, la fel, online, trimițând pe adresa companiei fotografia contorului și datele la zi.",
    "metadata": {
      "original_file": "Est-Curier_0130.html"
    }
  },
  {
    "title": "Câțiva copii din Ișnovăț învață practici antreprenoriale în cadrul GAL „Vatra Morilor” (video)",
    "content": "La festivalul de la Hîrtopul Mare, care a avut loc pe data de 29 septembrie, au participat și membri ai Grupului de Acțiune Locală „Vatra Morilor”, din mai multe sate de prin împrejurimi.\n\nPrintre cei din spatele meselor doldora de bucate au fost observați și câțiva copilași, care s-au asociat cu membrii familiilor lor și au propus vizitatorilor sărbătorii prăjituri și copturi tradiționale pregătite în satul lor.\n\nCu ce scop au venit la tîrg, cine i-a însoțit și ce au avut a spune lumii, vedeți un reportaj pregătit de Elena Motricală și Iosif Tihon:",
    "metadata": {
      "original_file": "Est-Curier_0219.html"
    }
  },
  {
    "title": "Larisa Turea va prezenta „Cartea foametei” la Criuleni",
    "content": "Ediția a V-a a „Cărții foametei” va fi prezentată, la Criuleni, la Biblioteca Publică Orășenească „T. Isac”, în ziua de joi, 20 iunie, 2024, informează instituția. Întâlnirea va începe la ora 10.00 și este binevenit oricine are interesul să descopere niște file tragice din istoria generațiilor antecedente ale poporului nostru, din anii 40 ai secolului trecut.\n\nSala de lectură va fi deschisă tuturor bibliofililor, care doresc să o cunoască personal pe Larisa Turea, autoarea acestei cărți bazate pe documente și mărturiile oamenilor care au avut de suferit în anii 1946-1947 de foamete. Oficial, cauza înfometării populației a fost seceta, dar mărturiile supraviețuitorilor și documentele oficiale demonstrează că impunerea excesivă de impozite a lipsit populația de rezerve, care ar fi fost cruciale pentru salvarea a cca 200 mii de suflete pierite de foame.\n\n„Cartea foametei” cunoaște acum ediția cu numărul V. Pentru prima dată aceasta a fost editată în 1991, la editura „Universitas” Chișinău, și poartă semnătura a Larisei Turea și soțului său, Valeriu Turea, cunoscut jurnalist, publicist și diplomat. Următoarele ediții au fost retipărite în anii 2008, 2021, 2022, 2024, unele completate cu noi documente și mărturii.\n\nTot după această carte a fost scris scenariul spectacolului „Seceta Roșie”, montat în regia lui Petru Hadârcă, directorul TN „M. Eminescu”.\n\n„Nu sunt multe cărți de istorie românească a căror lectură oripilează, zguduie, te întorc pe dos azvârlindu-te în mizantropie. (…) Dar cercetarea Larisei Turea impresionează pentru ca pornește, ca orice investigație veritabil asumată, dintr-o împrejurare de viață… Adevărata carte de sertar, investigația s-a articulat în ultimul deceniu de existență al sistemului patronat de Kremlin și cuprinde transcrierile după mărturiile culese de Larisa Turea, un grupaj semnificativ de documente oficiale, de stat și de partid, referitoare la foametea prin care Stalin a pedepsit Moldova întoarsă la soviete pentru cooperarea ei cu armatele romane în 1941-1944, și un mănunchi de fotografii de epoca, profund evocatoare și ele. ​„Greu de cuprins în câteva cuvinte atrocitatea zguduitoare a paginilor narative în care supraviețuitorii amintesc împrejurările de după război. Dar și mai teribilă este alăturarea lor de documentele cuprinzând formulări stereotipe, diagnoze medicale (distrofie, dizenterie) și mai ales, tabele cu cifre. Decesele au depășit în total cifra de 250.000 de oameni, multe cadavre au ajuns neidentificate în gropi comune, iar altele au fost devorate de membrii familiei proprii, amenințați cu extincția” – scrie în postfață Ovidiu Pecican, scriitor, istoric și publicist român.\n\n„Cred că niciodată nu vor fi suficiente ediții, și nu doar de acest gen de carte, dar de cărțile memoriei, pentru tot ce ni s-a întâmplat, pentru că orice mic detaliu, orice istorie, care, în plan general este doar statistică, în plan uman înseamnă drama unei familii, drama unui sat, drama unui neam, în cele din urmă” – spunea scriitorul Emilian Galaicu-Păun, la evenimentul de prezentare a celei de-a patra ediții a „Cărții foametei”, semnată de Larisa Turea, revăzută și adăugită.",
    "metadata": {
      "original_file": "Est-Curier_0022.html"
    }
  },
  {
    "title": "Salvatorii atenționează: Sobele defecte vă pot pune viața în pericol",
    "content": "Potrivit datelor statistice ale IGSU, de la începutul anului 2024 au fost înregistrate 1269 cazuri de incendii, în urma cărora au decedat 70 de persoane, inclusiv 3 minori.\n\nOdată cu răcirea vremii, crește pericolul izbucnirii incendiilor produse la locuinţe şi \n\n gospodării ale cetățenilor crește, iar pagubele materiale sunt de cele mai multe ori însemnate. \n\n Uneori, flăcările iau vieți omenești. Acest lucru se întâmplă, de cele mai multe ori, din \n\n neglijența oamenilor, care nu iau toate măsurile pentru evitarea acestor tragedii.\n\nCauzele tragediilor sunt sobele defecte, sisteme de încălzire defecte, mijloace de încălzire improvizate sau lăsate în funcțiune fără supraveghere, coșuri și canalele de fum defecte ori necurățate sau cenușa, jarul \n\n și scânteile sărite din sobe pe materiale combustibile din apropiere.\n\nDin acest considerent Porubin Tudor, ofițer SP a SSE Criuleni,locotenent al s/i vă reamintește regulile elementare de prevenire antiincendiară.\n• Înainte de utilizare, sobele trebuie verificate, reparate şi curăţate pentru a fi în perfectă\n• Se va folosi numai materialul combustibil pentru care a fost destinată soba şi se va evita\n• Este interzisă aprinderea focului în sobe prin turnare ori stropire cu benzină, petrol sau alte \n\n \n\n Sobele se vor utiliza numai cu uşiţa de alimentare închisă; \n\n În faţa uşiţelor de alimentare a sobelor, pardoseala combustibilă se protejează cu tablă\n• Nu se vor aşeza în apropierea sobei sau pe aceasta materiale combustibile;\n• Copiii nu vor fi lăsaţi niciodată nesupravegheaţi, cu focul aprins în sobă;\n• La construcţia unei sobe, se va avea în vedere ca fundaţia proprie a acesteia să nu fie \n\n amplasată direct pe pardoseala combustibilă sau pe grinzi de lemn ale planşeelor; \n\n În camerele în care încălzirea se realizează cu sobe, este interzisă curăţirea cu substanţe\n• Cenuşa şi jarul provenite de la sobe vor fi depozitate într-un loc special amenajat.\n• La exploatarea coşurilor şi canalelor pentru evacuarea fumului\n\n-Verificarea, curăţarea şi repararea, dacă este cazul, a coşurilor de fum se va efectua de \n\n către o persoană specializată; \n\n – Coşurile, burlanele şi canalele de fum vor fi izolate faţă de elementele combustibile ale \n\n pereţilor, planşeelor şi acoperişurilor; \n\n – În podul casei, coşul de fum va fi obligatoriu tencuit, pentru a nu prezenta fisuri prin care \n\n ar putea pătrunde scântei ce pot fi surse de aprindere; \n\n – În poduri şi mansarde este interzisă amenajarea de afumători. La exploatarea instalaţiilor \n\n de încălzire pe bază de combustibil gazos. \n\n -Aprinderea focului la aragaz sau în sobele alimentate cu gaze naturale se va face după \n\n principiul ”gaz pe flacără”; \n\n -Verificarea etanşeităţii buteliei de aragaz şi a instalaţiei de alimentare cu gaze se va face cu \n\n emulsie de apă şi săpun;\n\nMontarea, dar mai ales punerea în funcţiune a unei centrale termice de apartament se va \n\n efectua, în mod obligatoriu, de personal autorizat şi care, la final, va elibera o serie de \n\n documente în conformitate cu prescripţiile tehnice în vigoare, cum ar fi autorizaţia de \n\n funcţionare sau verificarea tehnică periodică; \n\n Proiectarea şi executarea instalaţiei de gaz aferente centralei termice pe combustibil gazos \n\n se realizează doar cu firme autorizate. \n\n În scopul prevenirii incendiilor provocate de copii – pe care frigul îi va ţine mai mult pe \n\n lângă şi în casă – se vor respecta următoarele: \n\n – copiii nu vor fi lăsaţi nesupravegheaţi în încăperile în care există sobe de încălzit sau gătit, \n\n lămpi de gătit cu petrol şi pentru iluminat, în stare de funcţionare; \n\n – copiii nu trebuie lăsaţi să se joace cu focul (lămpi, lumânări, chibrituri, brichete); \n\n asemenea mijloace nu trebuie lăsate la îndemâna lor; \n\n – nu este permis accesul copiilor nesupravegheaţi în depozitele de furaje, şure, poduri, \n\n magazii, grajduri cu mijloace care ar putea produce incendii; \n\n – copiii nu vor fi lăsaţi să folosească aparatele electrice de uz casnic (fiare de călcat, reşouri, \n\n radiatoare etc.) sau aragazul decât în prezenţa adulţilor.În cele mai multe cazuri, în incendii decesele sunt din cauza fumului. Conform literaturii de specialitate şi a studiilor publicate, la cei mai mulţi oameni decedați în incendii, pierderea vieţii a survenit la persoanele surprinse în timpul somnului. Pagubele ating mărimi considerabile. Unii dintre aceştia ar fi putut supravieţui dacă ar fi fost locuinţa protejată cu un detector autonom de fum . În caz de incendiu, detectorul autonom de fum emite semnale audibile de alarmă.\n\nNU UITAȚI! incendii, avertisment PRINTR-UN COMPORTAMENT PREVENTIV, VĂ SALVAȚI VIAȚA ! \n\n ÎN CAZ DE SITUAȚII DE URGENȚĂ, APELAȚI 112",
    "metadata": {
      "original_file": "Est-Curier_0472.html"
    }
  },
  {
    "title": "Proiectul „Abilitarea cetățenilor în Republica Moldova\"",
    "content": "Document de poziție al organizațiilor societății civile privind managementul deșeurilor solide în Republica Moldova Iunie 2021\n\nDeșeurile reprezintă una din principalele surse de poluare a mediului , precum și contr i b u ie la \n\n fenomenul schimbărilor climatice , fapt care afectează sănătatea și calitatea vieții populației . \n\n Dezvoltarea insuficientă a unui sistem funcțional de gestionare a deșeurilor este un impediment \n\n și pentru dezvoltarea economică a localităților.\n\nPe de altă parte, un sistem integrat d e gestionare a deșeurilor oferă oportunități noi investiționale, de creare a locurilor de muncă, de creștere a calității vieții și de îmbunătățire a calității mediului. Pentru atinge rea acest ui obiectiv este foarte importantă înțelegerea holistică a ceea c e înseamnă un sistem integrat de gestionare a deșeurilor, factorii de influență la formarea deșeurilor, mecanismele economice care ar oferi o durabilitate financiară și operațională sistemului.\n\nÎn perioada ianuarie – martie 2021, organizațiile societății c ivile, parte a rețelelor regionale create în cadrul proiectului „Abilitarea cetățenilor în Republica Moldova”, finanțat de Uniunea Europeană și implementat de Agenția Cooperare Internațională a Germaniei (GIZ), î n coordonare cu proiectul „ Modernizarea Serviciilor Publice Locale în Republica Moldova ” , au organizat o serie evenimente regionale, unde s – a discutat situația curentă privind gestionarea deșeurilor în Moldova și rolul societății civ i le în facilitarea creării și impleme ntării serviciului de gestionare a deșeurilor (MDS) . Astfel, participanții la aceste evenimente regionale au venit cu o serie de concluzii și recomandări, reieșind din provocările curente.\n\nParticipanții la evenimentele regionale au reprezentat actori – cheie în domeniul MDS din regiunile S ud, C entru, N ord si UTA G ă g ă uzia: membri ai organizațiilor societății civile (OSC) de profil, beneficiari ai Programului de Granturi Locale finanțat de UE și implementat de GIZ, primari, angajați ai întreprinderilor municipale care prestează servicii în domeniu, reprezentanți ai mass – media.\n\nDiscuțiile în cadrul evenimentelor s – au axat pe:\n• Starea de fapt în localitățile urbane și rurale (gradul de dezvoltare al serviciului de \n\n \n\n or, stadiul la care se află practicile de sortare, precum și gradul de \n\n\n\nProvocările enunțate de participanți s – au referit, în mare parte, la câteva categorii sau domenii de bază pentru crearea și sustenabilitatea unui serviciu de management a l deșeurilor din localitățile reprezentate:\n• Gradul de cunoaștere, înțelegere și aplicare de către actorii importanți din domeniul MDS \n\n \n\n \n\n cadrul normativ național în domeniul gestionării deșeurilor este încă în curs de \n\n \n\n \n\n \n\n \n\n \n\n rețeaua de colectare a deșeurilor reciclabile nu este dezvoltată la nivel național \n\n ile colectate separat în diverse localități din țară să poată fi predate fără \n\n \n\n \n\n ecanismele de constrângere pentru punerea în aplicare a legislației ce ține de \n\n \n\n nu cunosc despre perspectivele sistemului național de management al\n• Crearea și dezvoltarea serviciilor de salubrizare din pe \n\n \n\n \n\n \n\n \n\n \n\n \n\n \n\n \n\n \n\n absența unui sistem centralizat de colectare a deșeurilor în majoritatea localităților \n\n \n\n autoritățile locale nu își pot îndeplini pe deplin atribuțiile de agent constatator în \n\n \n\n rilor sunt mici și nu se aplică uniform; \n\n de stimulare a cetățenilor care respectă cerințele de aruncare a \n\n deșeurilor în locurile permise sau de penalizare pentru aruncarea deșeurilor în locuri\n• gestionarea, inclusiv depozitarea deșeurilor la nivel local este neclară până la crearea \n\n \n\n \n\n \n\n mai ales în localitățile mai mici\n• urilor active și implicate în lucrul cu cetățenii este insuficient;\n• regional, sau chiar național, și nu conștientizează daunele aduse mediului; \n\n \n\n să contribuie financiar la întreținerea serviciului de MDS\n\nRecomandări \n\n Concluziile evenimentelor regionale au fost reiterate în cadrul Evenimentului Național, care a avut loc pe data de 03 iunie 2021, în cadrul căruia au fost formulate următoarele recomandări , adresate:\n• de elaborare și adoptare a cadrului normativ pentru punerea în \n\n \n\n \n\n \n\n de deșeuri la nivel local, până la crearea sistemului \n\n de gestionare a deșeurilor la nivel de ZGD; \n\n planului de acțiuni al strategiei naționale de gestionare a \n\n \n\n \n\n \n\n \n\n \n\n \n\n \n\n clar și fezabil pentru APL de nivelul I, în contextul \n\n \n\n procesatorilor de diverse tipuri de deșeuri, pentru a facilita\n• dezvoltare a localităților și monitorizarea acesteia cu regularitate, o dată la șase luni, \n\n \n\n \n\n \n\n \n\n comunicarea directă cu locuitorii la toate \n\n \n\n \n\n \n\n \n\n esfășurarea campaniilor intense de informare a locuitorilor, cu ajutorul OSC și în \n\n \n\n \n\n \n\n care să asigure durabilitatea financiară a serviciilor de \n\n \n\n de compensare a plăților pentru serviciile de \n\n \n\n \n\n \n\n romovarea unui mecanism de cofinanțare în domeniul \n\n \n\n rearea și aprobarea unor fonduri locale pentru susținerea inițiativelor cetățenești în\n• provocate de deșeurile depozitate necorespunzător și a beneficiilor unui sistem de \n\n management al deșeurilor bazat pe sortarea la sursă \n\n \n\n consultări publice atunci când procesul/serviciul de management al deșeurilor suferă \n\n \n\n \n\n \n\n \n\n \n\n în procesul de monitorizare a modului de implementare a legi \n\n \n\n parteneriate cu diverși actori în vederea implementării proiectelor de\n• deșeurilor atât la nivel național, cât și la nivel local; \n\n \n\n \n\n \n\n \n\n \n\n\n\n\n\n Concluzii și Propuneri \n\n Este foarte important ca problema managementului deșeurilor să devină prioritate națională, regională și locală în Republica Moldova. La toate cele trei niveluri trebuie să existe planuri clare de aplanare a efectelor negative curente și de pregătire pentr u instituirea unui sistem de management al deșeurilor performant și sustenabil. Aprobarea normelor și legilor nu este suficientă în sine, deoarece un sistem viabil se bazează în egală măsură și concomitent pe trei piloni: informare, infrastructură și manag ement. Reieșind din direcțiile menționate mai sus, este necesară mobilizarea tuturor categoriilor de actori implicați, conform următorului model:\n\nAutoritățile publice centrale vor aborda problema managementului deșeurilor drept una dintre cele mai import ante și vor identific a soluția de țară cea mai potrivită, în baza situației reale din localități și a unui dialog constructiv cu autoritățile publice locale, OSC și cetățeni. Mecanismele care vor fi parte din soluție trebuie să fie pe înțelesul și priceper ea celor care urmează să le aplice, cu informare pe verticală și orizontală. La fel, autoritățile centrale nu trebuie să ignore efectele negative existente ale managementului defectuos al deșeurilor și trebuie să vină cu soluții curente pentru reducerea ca ntităților de deșeuri care sunt stocate pe teritoriul localităților, mai cu seamă a celor rurale .\n\nAutoritățile publice locale vor clarifica rolul lor în procesul de rezolvare a problemei. În baza clarificărilor, vor elabora planuri locale de management al deșeurilor alături de OSC și cetățenii activi, precum și vor monitoriza sistematic implementarea acestora. Planurile vor include informarea cetățenilor despre toate aspectele menționate în acest document, cu focusare specială pe crearea deprinderilor locui torilor de a contribui financiar la serviciul de colectare a deșeurilor (salubrizare). Astfel, oamenii vor fi pregătiți să se afle la baza unui sistem de management al deșeurilor durabil, care va izvorî din convingerea și contribuția oamenilor. De asemenea , autoritățile publice locale vor da dovadă de maturitate și vor colabora pentru a identifica cele mai bune soluții de stocare temporară a deșeurilor și de asigurare a unui serviciu local/regional calitativ .\n\nOrganizațiile s ocietății c ivile vor implica locuitorii în cea mai largă gamă de activități, menite să majoreze contribuția acestora la sistemul de management al deșeurilor. Cetățenii activi vor ajuta oamenii și, după caz, administrația publică locală, să înțeleagă importanța următoarelo r aspecte:\n• ecesitatea de a depozita deșeurile în locuri sigure, care nu ar genera efecte negative\n• , care poate fi asigurată doar prin contribuții financiare (taxă sau tarif);\n\nMass – media își va continua misiunea de a informa oamenii corect și imparțial cu privire la problemele reale ale societății. Astfel, pentru a ajuta actorii implicați să identifice cele mai bune soluții, presa va introduce și va menține pe agenda publică problema managementului deșeurilor, constrângerile la nivel național și situațiile critice locale. De asemenea, mediatizarea bunelor practici din comunitățile care au dezvoltat un sistem de management al deșeurilor și unde cetățenii achită pentru serviciu, va motiva și va încuraja oamenii din localitățile în care crearea sistemului de M DS este abia la început. Doar prioritizarea problemei MDS la nivel național și mobilizarea tuturor actorilor implicați este calea spre un viitor sănătos și sustenabil. \n\n \n\n Documentul de poziție a fost subsemnat de:",
    "metadata": {
      "original_file": "Est-Curier_0188.html"
    }
  },
  {
    "title": "Cum să pregătești un compost acasă? Aflăm secretele rețetei de la familia Lîsenco",
    "content": "Sărbătorită anual la 29 mai, Ziua Internațională a Compostului a fost concepută pentru a promova utilizarea compostului și beneficiile compostării pentru gestionarea eficientă a resurselor naturale și îngrijirea sănătății solului.\n\nCompostarea este o modalitate de reciclare a deșeurilor menajere prietenoasă cu mediul și este una dintre cele mai eficiente și ieftine modalități de a vă ajuta grădina să-și restabilească calitatea solului.\n\nDar cum să pregătești un compost în condiții de casă și de ce materiale ai nevoie? Am fost să aflăm aceste răspunsuri de la familia Lîsenko – gospodăria care a primit una dintre cele 30 de lăzi de compost de la Caritas Cehia.\n\nLa Criuleni am ajuns sâmbătă după amiază – așa convenisem cu Serghei și Olga Lîsenco, o familie care a beneficiat de o ladă pentru compostare din cele 30, oferite gratuit în cadrul proiectului „Dezvoltarea unui sistem funcțional și sustenabil de gestiune a deșeurilor”, implementat de Caritas Slovacia, Caritas Cehia și finanțat de SlovakAid.\n\nPe Serghei l-am găsit făcând pregătirile necesare pentru plantarea unui gazon în fața casei, iar pe Olga – în grădină, discutând cu 2 tinere care s-au dovedit a fi refugiate din Ucraina, cazate la ei. Admirau copacii de vișini care înfloresc an de an, indiferent dacă e pace sau război. Și pentru că nu există o gospodărie fără animăluțe de companie am fost „salutat”, în felul lor, și de doi căței, cel mai durduliu și mai haios fiind din Odesa.\n\nDespre această familie, considerată inițiatoare a mișcării ecologice din regiune, am auzit în cadrul mai multor discuții, iar ceea ce am văzut în gospodăria lor vorbește de la sine – aici ecologia este la ea acasă. Panouri fotovoltaice, irigare prin picurare, stup de albine, instrumente alternative de prelucrare a solului, răzoare și alte spații pentru depozitarea resturilor vegetale pregătite pentru compostare.\n\nLa prima vedere grămăjoarele de resturi vegetale erau împrăștiate haotic prin grădină, dar, din spusele lui Serghei, „acest haos „controlat” face parte din procesul de pregătire al compostului.\n\nLa început mi s-a părut foarte simplu – lași frunzele și crenguțele să putrezească și compostul e gata – așa cum se întâmplă în pădure. Cu timpul mi-am dat seama că nu e chiar așa. Dar să le luăm pe rând” .\n\n„Resturile vegetale sunt de fapt o mică comoară care în fiecare zi ajunge la coșul de gunoi. Cele mai multe elemente necesare pentru obținerea compostului sunt cele pe care le găsim în casă și grădină. Pregătirea compostului este ca o rețetă culinară – dacă respectăm proporțiile și ținem cont de toate regulile vom obține rezultatul scontat. Important este să fim perseverenți”.\n\nPrima regulă la compostarea în aer liber este pregătirea spațiului\n\nLa început Serghei a construit un recipient din ce avea pe acasă – plasă din sârmă de fier – ieftin, relativ ecologic dar mai puțin estetic. Însă locul ales la întâmplare nu întotdeauna permite obținerea compostului în parametri optimi. Atunci a și început procesul de documentare.\n\n„Terenul pe care urmează să facem compostul trebuie să fie bine aerisit, să aibă parte de soare și să fie relativ departe de casă, astfel încât eventuala apariție a mirosului să nu deranjeze. De asemenea, este indicat ca locul ales pentru compost să fie mai departe de arbori, deoarece există riscul ca procesele de descompunere să se extindă pe frunzele și scoarța copacilor” .\n\nNoua ladă pentru compostare pe care Olga o mai numește și „lădița fermecată” a rezolvat mai multe inconveniente – este confecționată din stejar, deci eco, permite aerisirea, iar aspectul rustic se înscrie perfect în peisajul unei grădini urbane. Iar ca să reziste mai mult timp intemperiilor lădița a beneficiat de un tratament eco, special – lemnul a fost îmbibat cu ulei fiert. „Desenul natural al stejarului a ieșit în evidență, iar culoarea lemnului armonizează idilic cu vernilul de primăvară” , mă surprinde Olga care a adus pe măsuța de sub vișin o cafeluță aromată. „Cât vă savurați cafeaua o să auziți o rețetă neobișnuită – cea de preparare a compostului” . Compost cu rețetă? Cred că aveam privirea cățelului din imagine care a crescut în apartament și acum s-a pomenit într-o grădină cu multe mirosuri și zgomote necunoscute. Serghei însă a dezlegat misterul.\n\n„Compostul diferă în funcție de ingredientele utilizate. Noi ne vom axa pe ceea ce găsim practic în fiecare gospodărie din Moldova. Astfel, din grădină folosim iarba tăiată, buruienile (fără semințe), frunzele uscate dar nu și cele de nuc, resturile de crengi tăiate dar și plantele care au rodit deja. Din bucătărie aducem în lădiță resturi de fructe şi legume, zaț de cafea, pliculețe de ceai, pâine învechită, plante uscate, pământ de flori învechit. Dat fiind faptul că microorganismele care muncesc la compostare sunt vegetariene, evităm să punem la compostare resturi de carne, oase, lichide, grăsimi sau resturi sărate, și le dorim poftă bună!”, spune zâmbind Serghei.\n\nTrebuie să fii extrem de dedicat unui domeniu ca să vorbești despre compostare așa cum o face un masterchef preparând un „Ratatouille”. După ce discuți cu Serghei nu mi se pare exagerată comparația deoarece compostul nu este altceva decât „o tocăniță” pentru bacteriile inofensive pentru oameni și foarte utile pentru sol.\n\n„După cum vedeți în jurul lădiței sunt pregătite grămezi de frunze, crenguțe, iarbă din gazon, iar în pubela improvizată dintr-un butoi am strâns resturile de la bucătărie. Nu uităm că oasele și cărnița le dăm la căței. Ați observat deja că lada pentru compost nu are fund – este ca o portiță pentru râme, gândăcei și microorganismele din sol care intră în resturile vegetale ca într-un restaurant select. În ladă, direct pe sol așternem un strat de crenguțe, apoi frunze, iarbă și resturi de la bucătărie. Exact cum ai prepara o plăcintă în straturi. E important ca toate resturile să fie tocate – cu cât materia prima va fi mai mărunțită cu atât mai repede microorganismele vor duce la bun sfârșit procesul de compostare. Încă un detaliu – udăm periodic straturile până la consistența unui burete umed, dar fără a exagera. Lada pe care am primit-o are și o ușiță în partea de jos prin care putem verifica periodic cum decurge procesul. În funcție de respectarea cerințelor, dar și a temperaturilor de afară, compostul va fi gata într-o perioadă de la o lună până la un an.”\n\nPe malul Nistrului orice pescar care se respectă ar trebui să dețină o minicrescătorie de râme în compost\n\n„Pentru mine compostarea a devenit mai mult decât un hobby. Mă strădui să împărtășesc din experiența mea, vorbindu-le colegilor, vecinilor, rudelor, că din deșeuri organice și biologice putem obține un compost excelent, pe care unii încă îl mai cumpără de la centrele de grădinărit, în timp ce ar fi foarte simplu și mai rezonabil să-l producă acasă. Și dacă am pomenit de râme – suntem pe malul Nistrului și orice pescar care se respectă ar trebui să dețină acasă o minicrescătorie de râme în compost, și să nu sape malurile cu hârlețul în căutarea momelii”, susține Serghei Lîsenco, locuitor al orașului Criuleni.\n\nAm plecat de la Criuleni convins că oameni ca Serghei și Olga vor face ca lucrurile în acest oraș să se miște, încet dar sigur, spre bine – străzile vor deveni mai curate, gunoiștile neautorizate vor dispărea, iar malurile râului Nistru vor reveni la autenticitatea de altădată. Eu locuiesc mai la vale, tot pe Nistru. Am și grădină. Merg și la pescuit uneori. Iar ceea ce am văzut în grădina familiei Lîsenco mă face să cred că în curând mă apuc și eu de compostare.\n\nDonarea celor 30 de lăzi pentru compostare a fost posibilă grație proiectului „Dezvoltarea unui sistem funcțional și sustenabil de gestiune a deșeurilor în orașul Criuleni ”, implementat de Caritas Slovacia și Caritas Cehia , finanțat de .",
    "metadata": {
      "original_file": "Est-Curier_0167.html"
    }
  },
  {
    "title": "Azi și mâine moldovenii vor consuma gaze naturale din SUA",
    "content": "Societatea pe Acțiuni „Energocom” anunță, pe pagina sa oficială, că în zilele de 1 și 2 aprilie, 2024, consumatorii din Republica Moldova (malul drept al râului Nistru) vor utiliza în gospodăriile lor gaze din Statele Unite ale Americii, livrate prin portul grecesc Alexandroupolis. Este vorba despre un volum de testare cu gaze naturale lichefiate (LNG), importate de societatea pe acțiuni Energocom de la compania grecească DEPA și vândute către Moldovagaz. Livrarea face parte din efortul guvernării de a divesrifica sursele de gaze și de fortificare a securității energetice a Republicii Moldova. În context, la sfârșitul anului 2024, expiră contractul de tranzit a gazelor rusești prin Ucraina, iar țara vecină a spus că nu va negocia o prelungire.\n\nDirectorul interimar al SA Energocom, Victor Bînzari, precizează: “Luni și marți vom achiziționa câte 14 mii MWh de gaze naturale din portul Alexandroupolis. În total, sunt circa 28 mii MWh, ceea ce constituie echivalentul a 2,6 milioane metri cubi de gaze. Sunt gaze necesare consumului curent, iar prețul este unul competitiv. Dacă vom agrea o formulă de continuare a acestei colaborări, vom anunța cetățenii în termeni proximi. Este prima navă cu gaze LNG care a acostat la Alexandroupolis (noul terminal LNG construit în nordul Greciei), iar datorită parteneriatului de încredere construit cu DEPA putem beneficia de aceste resurse energetice de alternativă”.\n\nMinistrul Energiei, Victor Parlicov, a precizat, pe pagina sa de pe Facebook, citat: „Primul vas cu gaze naturale lichefiate din Statele Unite a ajuns la terminalul Alexandroupolis din Grecia, dat în exploatare recent, și Energocom are pe acest vas o încărcătură de testare de 2,6 milioane metri cubi de gaze. Energocom a fost prima companie ce a folosit interconexiunea dintre Grecia și Bulgaria și întregul coridor vertical de gaze pentru a transporta gaze spre Moldova și depozitele subterane din Ucraina”.\n\nSA Energocom a început colaborarea cu DEPA în luna aprilie 2023. Anul trecut compania grecească a câștigat mai multe licitații publice de livrare a gazelor în Republica Moldova, atât pentru consum curent, cât și pentru stocare în depozite. La 30 noiembrie anul trecut, SA Energocom și DEPA Commercial au semnat un Memorandum de Înțelegere, prin care își exprimau angajamentul de a intensifica cooperarea în ceea ce privește furnizarea de gaze naturale, inclusiv a gazelor naturale lichefiate.",
    "metadata": {
      "original_file": "Est-Curier_0239.html"
    }
  },
  {
    "title": "Ambasada Federației Ruse la Chișinău spune ce companii vor livra gaze în Transnistria",
    "content": "La 22 ianuarie 2025, purtătorul de cuvânt al Guvernului, Daniel Vodă, a informat despre faptul că MAE a expediat o solicitare în acest sens către Ambasada Rusiei la Chișinău în urma publicării de către portalul rus Kommersant a unui articol privind livrarea de gaze în stânga Nistrului începând cu 1 februarie, prin intermediul unei companii cipriote.\n\nAmbasada Federației Ruse la Chișinău a răspuns la o solicitare expediată de Ministerul Afacerilor Externe, în care i s-a cerut să informeze care sunt companiile ruse ce ar urma să participe la eventuala reluare a livrărilor de gaze naturale către regiunea transnistreană.\n\n„Ambasada Federației Ruse în Republica Moldova își exprimă respectul față de Ministerul Afacerilor Externe al Republicii Moldova și, referitor la nota Ministerului NDB-3/232-529 din 21 ianuarie 2025, are onoarea de a informa că, începând cu 1 ianuarie 2025, companiile ruse nu mai furnizează gaz Republicii Moldova” se notează în documentul expediat de Ambasada Rusiei către MAE.",
    "metadata": {
      "original_file": "Est-Curier_0393.html"
    }
  },
  {
    "title": "Al treilea caz de malarie și răspândirea tânțarilor-tigru în Republica Moldova",
    "content": "La sfârșitul lunii iunie 2024 în Republica Moldova a fost confirmat al treilea din acest an caz de de malarie de import. E vorba de un cetățean moldovean care a călătorit în Nigeria, fără a-și administra tratamentul specific antimalaric recomandat . Malaria e o boală pe care o transmit țânțarii infestați, anunță Agenția Națională pentru Sănătate Publică (ANSP).\n\nȚânțarul-tigru asiatic ( Aedes albopictus ), foarte periculos pentru om, a fost observat de specialiștii în entomologie inițial în anul 2020 în Republica Moldova, în preajma Aeroportului Chișinău, dar atunci nu s-au întreprins acțiuni pentru lichidarea condițiilor de înmulțire a lui.\n\nAgenția Națională pentru Sănătate Publică semnala într-un comunicat de presă recent doar că această insectă există în România și în alte țări UE, iar în Republica Moldova poate intra inclusiv cu mărfurile de import sau în bagajele călătorilor.\n\nȚânțarul-tigru are o lungime de 2-10 milimetri și poate transmite mai multe boli tropicale, printre care febra Dengue, West Nile, virusul Zika, după ce s-a hrănit cu sângele unui animal bolnav. Spre deosebire de țânțarul tradițional, care este activ pe timpul nopții și produce un zgomot specific, țânțarul-tigru este mai silențios și înțeapă în timpul zilei, în special dimineața și seara. Preferă zonele umbrite, zboară mai jos decât țânțarii de la noi și are înțepătura mai dureroasă, care provoacă de la o iritație ușoară până la o inflamație intensă.\n\nMalaria este una din bolile transmisă de anumite specii de țânțari și una dintre cele mai răspândite boli infecțioase. Actualmente, malaria se înregistrează în 84 de țări și teritorii, iar acestea sunt vizitate în fiecare an de mai mult de 125 de milioane de călători internaționali, dintre care 25-30 de milioane de europeni.\n\nÎn țările europene, inclusiv Republica Moldova, malaria a fost lichidată ca boală indigenă mai bine de jumătate de secol, dar cazuri de import se înregistrează permanent ca urmare a emigrației și a călătoriilor în zonele endemice. Astfel că ANSP le recomandă celor care intenționează să călătorească în zonele endemice pentru malarie să conștientizeze riscul de răspândire a bolii și să-și administreze tratamentul profilactic conform recomandărilor specialiștilor din sănătate.\n• purtarea îmbrăcămintei cu mâneci lungi, pantaloni lungi și ciorapi, mai ales seara și dimineața, în zilele înnorate;\n• evitarea locurilor cu un număr mare de ţânţari (ecosisteme umbrite și umede, inclusiv din apropierea bazinelor acvatice), evitarea plimbărilor nocturne;\n• utilizarea substanțelor chimice repelente (creme, spray-uri care resping insectele) la aflarea în aer liber;\n• efectuarea lucrărilor de dezinsecție: vegetația din preajma bazinelor acvatice, locurile unde sunt deșeuri menajere. Țânțarii preferă zonele umede și calde;\n• amenajarea teritoriilor adiacente instituțiilor de educație timpurie și de învățământ preuniversitar, lichidarea băltoacelor, golirea vaselor cu apă stătătoare aflate pe teritoriul acestor instituții;\n• acoperirea/îndepărtarea containerelor cu apă stătătoare din preajma gospodăriilor – astfel se previne înmulțirea țânțarilor, care depun ouăle în apa stătătoare;\n• desecarea acumulărilor de apă ce se formează în preajma locuințelor după ploi abundente, asanarea subsolurilor inundate din blocurile de locuit;\n• îndepărtarea permanentă a gunoaielor menajere în care se pot adăposti țânțarii.",
    "metadata": {
      "original_file": "Est-Curier_0110.html"
    }
  },
  {
    "title": "Timpul probabil în săptămâna 13-19 ianuarie 2025",
    "content": "Ger de crapă ouăle de corb, cum era așteptat pe timpuri la Bobotează, în săptămâna viitoare nu va fi.\n\nConform Serviciului Hidrometeorologic de Stat sunt așteptate minime de până la -9°C în partea de nord a Republicii Moldova (Briceni, Ocnița, Dondușeni, etc) și maxime de până la +8°C în sudul țării.\n\nÎn raioanele Criuleni și Dubăsari luni, marți și miercuri mercurul termometrelor va coborî sub 0 grade, iar ulterior timpul se va încălzi.",
    "metadata": {
      "original_file": "Est-Curier_0405.html"
    }
  },
  {
    "title": "FOTO//Toamna de Aur la Criuleni 2023",
    "content": "Vezi galeria foto de la Toamna de Aur 2023",
    "metadata": {
      "original_file": "Est-Curier_0055.html"
    }
  },
  {
    "title": "Piață pentru miere este, preț nu-i",
    "content": "Deși recolta de miere e mai mică în acest an, apicultorii din Republica Moldova mai au în stoc miere din anul trecut. După cum ne-a comunicat Ion Maxim , președintele Asociației Naționale a Apicultorilor din Republica Moldova, piață de desfacere este, dar prețul propus e mai mic, chiar decât pe piața internă.\n\nÎn 2022 au fost exportate 3400 de tone de miere. În 2023 „La export a căzut prețul, nu-i preț. Ni se propun niște prețuri foarte mici. Și noi nu avem contracte”, a spus Ion Maxim. Situația e similară și pentru apicultorii din România, Ucraina, Bulgaria, în țările balcanice”.\n\nÎn prezent, în Republica Moldova activează peste 6500 de apicultori care gestionează circa 260 de mii de familii de albine. La tarabe găsim mierea de tei, mierea de salcâm, miere de rapiță, miere de floarea soarelui, miere de levănțică, miere de hrișcă, miere de salvie sau miere de coriandru, dar majoritatea poate fi trecută la genericul, miere polifloră, căci albinele mai vizitează și alte flori.\n\nTradițional, Moldova produce anual circa 5,5-6,5 mii de tone de miere și exportă în jur de 3500 de tone. Preponderent, mierea se vinde angro, neambalată și ajunge în țările UE.\n\nActualmente atât Asociația Naționala a Apicultorilor din Republica Moldova, cât și Asociația Exportatorilor, împreună cu Agenția de Investiții caută parteneri comerciali cu care ar colabora în bază de contracte de lungă durată. Miza se face și pe participarea la expoziții specializate. Avantajul e că mierea nu este un produs perisabil și poate fi păstrată mai mulți ani.",
    "metadata": {
      "original_file": "Est-Curier_0281.html"
    }
  },
  {
    "title": "În aval de la Dubăsari debitul apei în Nistru se menține constant",
    "content": "Serviciul Hidrometeorologic de Stat (SHS) avertizează că până la 27 noiembrie se prevede creșterea nivelului apei în râul Nistru pe porțiunea Soroca-Dubăsari cu până la peste patru metri. Faptul este condiționat de mărirea debitului mediu zilnic de apă deversat din Lacul de acumulare Dnestrovsk. Conform specialiștilor, fenomenul ar putea cauza inundarea terenurilor agricole.\n\nSolicitat de „E.C” Ion Guzun , șeful Inspecției pentru Protecția Mediului Criuleni, spune că în aval de Hidrocentrala de la Dubăsari nivelul apei este constant și nu sunt semne de viituri.\n\n– Monitorizăm zilnic starea de lucruri și nu cred că ar exista vreun pericol pentru locuitorii din raioanele Criuleni și Dubăsari – a spus Ion Guzun.",
    "metadata": {
      "original_file": "Est-Curier_0147.html"
    }
  },
  {
    "title": "Eminescu, comemorat la Criuleni, la 175 de ani de la naștere (foto, video)",
    "content": "Declararea anului 2025 „Anul Eminescu” vine să sublinieze importanța acestui poet în literatura română și cea universală și să plaseze accentele pe creația sa, care e mereu actuală și poate fi raportată cu ușurință la contextele sociale și politice care s-au perindat în istorie, de la scriere și până în prezent.\n\nLa Criuleni, la 15 ianuarie, nu lipsește recitalul literar-muzical prin care Mihai Eminescu este comemorat, așa cum s-a întâmplat și în 2025, cu prilejul a 175 de ani de la naștere a legendei românești. Ca de fiecare dată, participă angajații instituțiilor de cultură din oraș și aparatul președintelui raionului. Neschimbata ceremonie de depunere a florilor la bustul poetului, al doilea an, are loc printre mormane de pietriș, or, vorba lui Alexandru Carțîn, președintele raionului, anul 2025 este anul în care la Criuleni urmează să fie finalizat și dat în exploatare „ unul dintre cele mai frumoase parcuri din republică”, care va purta numele lui Mihai Eminescu – „luceafărul poeziei noastre și darul lui Dumnezeu pentru poporul român”.\n\nElena Frumosu, șefa secției cultură și turism Criuleni, făcând referire la documente din arhive, a pus la îndoială, împreună cu sursele pe care le-a consultat, că Eminescu ar fi doar un reprezentant al romantismului tardiv, conform calificativelor utilizate de literatura de specialitate. „Recent am studiat niște documente și critici, care pun la îndoială această afirmație categorică și îl plasează pe Mihai Eminescu ca un poet realist. Tot ceea ce a creat Eminescu nu a fost doar de inspirație romantică, ci a fost inspirat din realități și adevăr, mai ales atunci când cunoaștem că Mihai Eminescu a fost un luptător vehement, un critic ardent al regimurilor, el a fost pentru dreptate, pentru adevăr, și lui îi aparțin cuvintele. ”Fără adevăr nu există cultură”, având în vedere pe Dumnezeu, prin adevăr. El a scris realitatea, nu doar romantism. Îndemnul meu este să studiem opera lui Eminescu, pentru că din an în an, descoperim ceva nou în ea”, spunea Elena Frumosu.\n\nLidia Lupașcu, șefa DE Criuleni, amintea că salutul „Trăiască nația!” îi aparține lui Mihai Eminescu, iar dacă cineva îl saluta cu acest enunț, el adăuga „Sus cu ea!”. Lidia Lupașcu a spus că l-a descoperit pe Eminescu mai mult în România, încadrată fiind în prima promoție de basarabeni care au studiat peste Prut, pentru că în programa școlară din Republica Moldova opera sa era reprezentată mai puțin. „Poetul, prozatorul, ziaristul Eminescu a lăsat opere actuale, mai actuale ca niciodată. Trebuie să ne axăm pe valoarea lui Mihai Eminescu, care a făcut din cultura noastră minoră una majoră, or, creația lui este studiată la universități din Germania, SUA, și ne-a făcut cunoscuți în toată lumea. Nu cred că trebuie să fie vreo casă, vreo bibliotecă, în care să nu fie cărți scrise de Mihai Eminescu”, a spus Lidia Lupașcu.\n\nIncursiuni despre viața și activitatea lui Mihai Eminescu au rostit preoții Ioan Țuțuianu și Vasile Pistrui, iar elevii Ionuț Croitor și Pavel Moscovciuc, utilizatori ai Bibliotecii Publice Orășenești din Criuleni, au recitat din creația poetului. Cu un mesaj muzical au venit de la Slobozia Dușca flăcăii din ansamblul „Țărăncuța”, care au cântat un colind, iar conducătorul lor, Ruslan Sitișco, a cântat piesa „De-aș avea”, versuri Mihai Eminescu, muzică de Anatol Chiriac. Piesa a făcut parte din repertoriul interpretului Ștefan Petrache, dar mai este cântată și de „Lupii” lui Alex Calancea, de Cătălin Josan și alte voci bărbătești care au calitățile vocale necesare interpretării acestui șlagăr complex.\n\nFelicitări pentru angajații din domeniul culturii, pentru că ziua de naștere a lui Eminescu este și Ziua Națională a Culturii, au rostit vorbitorii de la microfon, iar preotul Vasile Pistrui i-a îndemnat pe toți cei prezenți chiar să le cânte un „Mulți ani trăiască!”. Cu această ocazie, Elena Frumosu a anunțat, că la 25 ianuarie, ora 11:00, în incinta Centrului raional de Cultură și Tineret „G. Sîrbu” va avea loc Gala Culturii 2025, ediția a III-a, un eveniment care vine să marcheze cele mai remarcabile rezultate ale domeniului la scară raională.\n\nLa finalul recitalului, moderatoarea Cătălina Istrati i-a invitat pe cei prezenți să depună flori la bustul lui Mihai Eminescu, „în semn de recunoștință, ca să fie păstrată vie flacăra geniului său în inimile noastre”.\n\nAstăzi, ăn Republica Moldova, au loc peste 180 de evenimnente locale de comemorare a marelui poet Mihai Eminescu, conform calendarului publicat de către Ministerul Culturii.",
    "metadata": {
      "original_file": "Est-Curier_0002.html"
    }
  },
  {
    "title": "Timp nefavorabil: Sunați la 112 dacă sunteți în pericol",
    "content": "Schimbarea timpului a generat mai multe neplăceri cetățenilor Repubicii Moldova. Astfel că serviciul 112 a înregistrat 1500 apeluri de ajutor întemeiate.\n\nConform Serviciului de presă al Serviciul național unic pentru apelurile de urgență 112 a fost solicitat ajutor în cazul a 54 accidente rutiere, condiționate de situația rutieră dificilă de deplasare în urma poleiului depus pe partea carosabilă .\n\nDin cauza frigului un animal domestic a suferit un șoc hipotermic.\n\nServiciul național unic pentru apelurile de urgență recomandă să luați măsuri de precauție și să respectați indicațiile autorităților.\n\nAsigurați-vă că aveți telefonul mobil încărcat. În cazul unei situații grave, este esențial să puteți apela 112 .\n\nRămâneți în siguranță și apelați numărul unic de urgență 112 în cazul unei urgențe sau dacă sunteți martor la un incident care necesită intervenția autorităților.\n\nSunaţi cât mai repede posibil la 112 în situația unui pericol pericol grav și iminent asupra vieții, sănătății, mediului și proprietății sau dacă sunteți martor la un incident care necesită intervenția autorităților!\n\nSunați responsabil la numărul de urgență 112 și nu ocupați linia cu solicitări care nu necesită intervenția echipajelor specializate de urgență, precum: întreruperile accidentale în alimentarea cu energie electrică, situații legate de intervenția autorităților locale sau informații privind anumite servicii publice.\n\nÎn perioada 21 – 23 noiembrie, conform prognozei Serviciul Hidrometeorologic de Stat, pe tot teritoriul țării, în legătură cu deplasarea unor fronturi atmosferice asociate ciclonului atlantic, care va avea un aport și din Marea Mediterană, vremea se va schimba brusc, temporar vor cădea precipitații, izolat puternice (7-12 l/m² în 12 ore), inițial sub formă de ploaie, care se va transforma treptat în lapoviță și ninsoare. Totodată, sunt prognozate intensificări ale vântului în rafale de până la 15-18 m/s, dar și o scădere a temperaturii aerului cu 5-7°C. \n\n În acest interval de timp, recomandăm să evitați călătoriile, mai ales însoțiți de copii. \n\n În cazul în care vă deplasați cu automobilul, e important ca şi acesta să fie echipat corespunzător, pentru a face faţă condițiilor dificile pe drumurile cu zăpada sau ghețuș.\n\nPentru a reacționa rapid la solicitări în fiecare Centru de preluare a apelurilor de urgență vor fi antrenați 28 de operatori care vor munci în trei ture. Operatorii vor lucra într-un ritm alert pentru a asigura recepționarea urgențelor semnalate de cetățeni şi transmiterea informației către dispeceratele serviciilor specializate de urgență Ambulanță, Poliție și Pompieri în vederea asigurării unei intervenții operative, comunică Ana Carpovic i, specialistă relații publice, Serviciul național unic pentru apelurile de urgență 112.\n\nCetățenii pot solicita intervenția specializată 24 din 24 de ore, de pe orice telefon fix sau mobil sau printr-un mesaj text (SMS) la numărul unic de urgență 112 disponibil gratuit la nivelul întregii țări.\n\nPe canalul nostru de Telegram Est-Curier , vă oferim atât imagini relevante, cât și știri de actualitate din raioanele Criuleni-Dubăsari și din întreaga țară. Devino corespondent Est-Curier! În cazul în care ai imagini care ar putea deveni subiecte de știri, te încurajăm să ni le trimiți pe Viber sau Telegram la numărul 069789896.",
    "metadata": {
      "original_file": "Est-Curier_0452.html"
    }
  },
  {
    "title": "Cât vor costa carburanții la 13 iunie 2023",
    "content": "Pentru 13.06.2023, Agenția Națională pentru Reglementare în Energetică (ANRE) a Republicii Moldova a stabilit următoarele prețuri maximale de comercializare cu amănuntul a produselor petroliere principale de tip standard:\n\nMajorarea prețurilor de cca 2-9 bani per litru la carburanți se datorează exclusiv dinamicii cotațiilor Platts pentru produsele derivate din petrol la bursele internaționale, indicator care stă la baza metodei actuale de determinare a nivelului prețurilor.\n\nDe la începutul anului curent, prețul la benzină s-a majorat cu 0.38 lei/litru sau (+1.6%), iar cel la motorină a scăzut cu 4.33 lei/litru sau (-18.32%).",
    "metadata": {
      "original_file": "Est-Curier_0297.html"
    }
  },
  {
    "title": "Încă o favoare pentru patentari",
    "content": "Cabinetul de miniștri a decis la 30 august să extindă până în 15 septembrie 2023 perioada de compensare a cheltuielilor pentru tranziția la activitatea independentă pentru foștii deținători de patente de întreprinzător.\n\nAstfel, foștii deținători de patente mai au la dispoziție două săptămâni pentru a solicita compensația în sumă de 10 mii de li pentru procurarea caselor de marcat și alte lucrări necesare pentru trecerea la activitatea independentă.\n\n„Am observat o dinamică pozitivă în ultimele două săptămâni, când aproape o mie de foști patentari au trecut la noul regim de activitate independentă. Până pe 31 august – ultima zi de solicitare a compensațiilor, unii dintre ei s-ar putea să nu reușească să ceară compensarea cheltuielilor. De aceea, prelungim termenul de compensare cu două săptămâni, până pe 15 septembrie”, a declarat ministrul Dezvoltării Economice, Dumitru Alaiba.\n\nPersoanele care au activat în bază de patentă pot solicita compensațiile, depunând cererile online https://compensare.oda.md sau la birourile teritoriale ale Serviciului Fiscal de Stat (SFS).\n\nDupă acceptarea cererii, în termen de 30 de zile, vor fi acordate compensațiile pentru cheltuielile avute începând cu 1 ianuarie 2023.\n\nPe canalul nostru de Telegram Est-Curier , vă oferim atât imagini relevante, cât și știri de actualitate din raioanele Criuleni-Dubăsari și din întreaga țară. Devino corespondent Est-Curier! În cazul în care ai imagini care ar putea deveni subiecte de știri, te încurajăm să ni le trimiți pe Viber sau Telegram la numărul 069789896.",
    "metadata": {
      "original_file": "Est-Curier_0278.html"
    }
  },
  {
    "title": "Ofertă specială Prima Casă Plus de la maib – doar pentru locuințele din afara municipiului Chișinău",
    "content": "La maib, ne dorim ca fiecare familie, din orice colț al Moldovei, să aibă oportunitatea de a se bucura de propria locuință, pentru noi începuturi și încredere în viitor. Astfel, suntem încântați să lansăm încă 200 de oferte speciale Prima Casă Plus , disponibile exclusiv pentru procurarea apartamentelor sau caselor în localități din afara municipiului Chișinău.\n\nVrem să te sprijinim să-ți procuri o locuință oriunde îți este confortabil, să ai libertatea de a o alege exact așa cum îți dorești și să profiți de toate oportunitățile pe care le oferă comunitatea ta. Acum este momentul să îți construiești viitorul acasă, în Moldova.\n\nCe presupune oferta specială de la maib?\n\nProgramul Prima Casă Plus se bazează pe un proiect guvernamental dedicat celor care își doresc să procure un imobil în Republica Moldova.\n• să fii cetățean al Republicii Moldova;\n• să ai vârsta între 18 și 50 de ani la momentul solicitării creditului;\n• să fii angajat oficial în sectorul public sau privat sau să ai oricare alte venituri din surse oficiale. Veniturile membrilor familiei sunt, de asemenea, luate în considerare.\n\nPoți achiziționa prima ta locuință sau, dacă deja deții un imobil, suprafața acestuia nu trebuie să depășească 50 de metri pătrați sau să fie localizat într-un sat/comună.\n\nDescoperă aici toate prevederile și beneficiile programului Prima Casă Plus.\n\nSuntem dedicați să-ți oferim cât mai multe oportunități și suntem convinși că Prima Casă Plus va aduce un nou început, contribuind la dezvoltarea regiunilor și la crearea unui viitor mai prosper pentru fiecare locuitor al țării noastre.\n\nGăsește locuința la care visezi în orice colț al Moldovei și grăbește-te să beneficiezi de oferta limitată. Fii printre primii, iar maib îți va oferi tot suportul și resursele necesare pentru a face această achiziție importantă.\n\nLasă o solicitare pentru o consultație la telefon sau vino în orice sucursală maib .",
    "metadata": {
      "original_file": "Est-Curier_0501.html"
    }
  },
  {
    "title": "La Criuleni și Dubăsari frigul nu se grăbește să ajungă",
    "content": "Ultima lună de toamnă ne va mai alinta săptămâna aceasta cu temperaturi favorabile, dar treptat noaptea timpul se va răci.\n\nConform sinopticienilor de la Centrul Hidrometeorologic de Stat cea mai rece lună noiembrie din toată perioada de măsurători instrumentale pe cea mai mare parte a teritoriului s-a înregistrat în anul 1993, când temperatura medie lunară a aerului a variat între -1,8ºC (Comrat, Cahul) și -3,3ºC (Briceni).\n\nCea mai caldă lună noiembrie a fost în anul 2010, când temperatura medie lunară a aerului a oscilat în teritoriu între +8,2ºС (Briceni) și +11,1ºС (Cahul). \n\n Valorile temperaturii medii zilnice ale aerului pe parcursul lunii pot varia în teritoriu între -10..-17ºC (1892) și +16..+19ºС (2010, 2019).\n\nPentru toată perioada de măsurători instrumentale minima absolută a temperaturii aerului a constituit în teritoriu -21,7ºC (Chişinău, 29 noiembrie 1892), iar maxima absolută a atins +30,0ºC (Dubăsari, 1 noiembrie 1926).",
    "metadata": {
      "original_file": "Est-Curier_0151.html"
    }
  },
  {
    "title": "Educația digitală și prevenirea violenței online: cum putem crea o cultură a respectului online?",
    "content": "Tehnologia și-a făcut loc în viețile noastre, cu multe oportunități de dezvoltare pentru fiecare utilizator, dar și cu multe provocări legate de comunicare și distribuirea informațiilor/conținuturilor personale. Cei mai vulnerabili sunt copiii care sunt atrași de tehnologie de la vârste mici, iar curiozitatea lor îi poate expune unor riscuri la care adulții nu sunt mereu pregătiți să facă față. Am discutat cu Ludmila Bodiu, coordonatoarea activității educaționale în cadrul Centrului Internațional „La Strada” despre cum putem crea împreună, ca societate, o cultură a respectului online.\n\nDezvoltarea accelerată a tehnologiei și volumul mare de informații accesibile pot afecta percepția copiilor despre interacțiune și relaționare cu cei din jur, iar nevoia de apartenență la grup îi poate determina pe copii să adopte comportamente agresive fiind impuși de influența grupului.\n\nCare sunt principalele cauze psihologice ale comportamentului agresiv sau violent online?\n\nÎn ultima perioadă observăm tot mai mult promovarea unor comportamente agresive în spațiul digital, deseori inițiate de către adulți. Având acces liber la spațiul virtual și la conținuturi cu caracter violent ușor de accesat, copiii pot fi influențați de aceste comportamente, iar expunerea frecventă îi face să normalizeze agresivitatea și îi poate încuraja la acțiuni similare.\n\nUn factor semnificativ care contribuie la acțiuni agresive în mediul online este anonimatul, care reduce responsabilitatea utilizatorului față de acțiunile întreprinse în mediul online, având mai mult curaj să manifeste comportamente agresive. La fel, lipsa abilităților de gestionare a situațiilor de stres sau conflict poate contribui la crearea unui spațiu neprietenos în comunicarea online.\n\nCe rol joacă părinții și profesorii în formarea unor atitudini sănătoase față de utilizarea tehnologiei?\n\nCu siguranță, părinții și profesorii joacă un rol esențial în educarea unor comportamente sigure și responsabile copiilor în interacțiunea lor cu tehnologia.\n\nAtât părinții, cât și profesorii devin actorii principali în ghidarea copiilor prin lumea digitală, iar colaborarea dintre școală și familie poate contribui ca generația nativilor digitali să dețină abilități de navigare sigură și responsabilă. Profesorii dețin metode didactice participative care pot fi utilizate pentru a ajuta elevii să învețe despre siguranța online într-un spațiu sigur și prietenos.\n\nDe cealaltă parte părinții au responsabilitatea de a crea un mediu de încredere în care copiii să se simtă în siguranță, să vorbească despre experiențele online. Discuțiile despre activitățile și preferințele lor digitale pot predispune copilul spre comunicare deschisă și prietenoasă despre riscurile online.\n\nCum pot fi identificate aceste comportamente și ce semnale ar trebui să ne alerteze?\n\nComportamentele agresive sau violente în mediul online se pot observa când copilul manifestă limbaj ofensator, participă la discuții conflictuale sau se implică în situații de hărțuire online. De asemenea, postările frecvente cu conținut agresiv sau negativ și tendința de a exclude alți copii din grupurile online, pot indica un comportament problematic.\n\nUn alt semnal de alarmă este retragerea copilului din viața socială reală, manifestată prin evitarea prietenilor, schimbări bruște de dispoziție sau izolare. Scăderea performanței școlare, evitarea discuțiilor despre activitățile online și comportamentele defensive față de accesarea dispozitivelor lor sunt indicii suplimentare care necesită atenție.\n\nPentru a preveni escaladarea acestor situații, este important ca părinții și profesorii să mențină o comunicare deschisă cu copilul, să observe schimbările de comportament și să ofere sprijin emoțional, ajutându-l să-și gestioneze emoțiile și să adopte atitudini mai pozitive.\n\nCe strategii ar trebui să adopte școlile și familiile pentru a preveni violența online?\n\nPrevenirea violenței online necesită o colaborare strânsă între școală și familie. Promovarea unui comportament responsabil și prietenos în mediul online este posibilă în cadrul unor activități școlare și extrașcolare. Implicarea activă a elevilor în activități interactive de identificare a emoțiilor și a riscurilor online îi ajută să înțeleagă cum anumite acțiuni ale utilizatorului online pot afecta relația cu cei din jur. În școală se pot organiza activități tematice cu implicarea elevilor și părinților pentru a promova un comportament responsabil și prietenos în mediul digital.\n\nFamilia poate contribui prin discuții sistematice cu copiii despre comportamentele sigure online și consecințele acțiunilor violente în mediul online. În cazul copiilor mai mici se recomandă monitorizarea activităților digitale și stabilirea unor reguli clare privind utilizarea tehnologiei, iar în cazul adolescenților este importantă comunicarea prietenoasă despre riscurile comportamentelor agresive online. De asemenea, părinții pot oferi copiilor modele de comportamente pozitive în viața reală și online, și de implicare în activități educative privind mediul digital, care contribuie la prevenirea violenței online.\n\nÎn Republica Moldova au fost lansate mai multe inițiative pentru a îmbunătăți siguranța online a copiilor. Un exemplu este implementarea Standardelor pentru protecția și siguranța copiilor/elevilor în mediul online , care oferă spațiu instituțiilor de învățământ pentru organizarea și desfășurarea activităților de educare a comportamentelor pozitive în mediul online. Aceste standarde au fost aplicate în mai multe școli, contribuind la educația elevilor și profesorilor privind riscurile online și comportamentele responsabile.\n\nTotodată platforma www.siguronline.md oferă resurse educative și suport informativ legate de siguranța în mediul digital și educarea comportamentelor responsabile online. De asemenea, sunt organizate întâlniri cu elevii și părinții despre relațiile online și gestionarea comportamentelor online.\n\nAceste inițiative demonstrează că prevenirea violenței online poate fi realizată prin implicare activă, educație și colaborare între școli, familii și comunități.\n\nMai multe țări au implementat programe eficiente de educație digitală și prevenire a violenței online. Iată câteva exemple:\n\nStrategia pentru digitalizarea educației din România 2021-2027, cunoscută sub numele de SMART-Edu, își propune să dezvolte competențe digitale relevante și să creeze un ecosistem digital educațional de înaltă performanță. Obiectivele includ alfabetizarea digitală a 90% din populație și dotarea tuturor unităților de învățământ cu infrastructură tehnologică adecvată.\n\nProgramul „Fourth R” din Canada se bazează pe ideea că educația în domeniul relațiilor ar trebui să fie la fel de importantă ca cititul, scrisul și aritmetica. Acesta este destinat elevilor din clasele VIII-XII și include lecții despre prevenirea violenței la întâlniri, hărțuire și agresiune, promovând relații sănătoase și sigure. Evaluările au arătat o reducere semnificativă a actelor de violență în rândul participanților.\n\nProiectul „Gender Equity Movement in Schools” (GEMS) din India utilizează activități extracurriculare, diverse jocuri ca formă de învățare și jocuri de rol pentru a promova egalitatea de gen și a reduce violența bazată pe gen în rândul elevilor cu vârste între 12 și 14 ani. Evaluările au arătat o creștere a sprijinului pentru egalitatea de gen și o reducere a comportamentelor violente în rândul participanților.\n\nAcest articol a fost realizat în cadrul proiectului UNICEF „Răspuns la violența împotriva fetelor și femeilor în mediul online și în contexte similare”, implementat de Asociația Presei Independente, cu suportul financiar al Ministerului pentru Cooperare Economică și Dezvoltare al Republicii Federale Germania, prin intermediul Băncii Germane de Dezvoltare (KfW). Opiniile exprimate în acest articol aparțin autorilor și nu reflectă neapărat punctul de vedere al donatorilor.",
    "metadata": {
      "original_file": "Est-Curier_0444.html"
    }
  },
  {
    "title": "Artista îndrăgostită de mov",
    "content": "La 15 iunie, 2024, Centrul de Cultură și Tineret „G. Sîrbu” din or. Criuleni a găzduit, pentru o singură zi, expoziția de lucrări brodate, executate de Natalia Podirca-Rojco, scenografa acestei instituții de cultură.\n\nCriulenenii și oaspeții orașului, care trec mai des pe la evenimentele organizate de către angajații de la „G. Sîrbu”, s-au obișnuit să vadă un decor scenic de fiecare dată diferit de cel precedent, mereu la tema sărbătorii și deosebit de creativ, care este rodul muncii și imaginației nemărginite a dnei Natalia Podirca-Rojco.\n\nTabloruile brodate de ea, însă, au fost expuse în premieră. Deși le-au admirat puțini criuleneni, acestea au fost contemplate minute în șir de către membrii unei delegații din r. Șoldănești, care au sosit în r. Criuleni în cadrul unei vizite de cunoaștere. Prima impresie era că privești o fotografie înrămată. Apoi când spectatorii se dumireau că e broderie, una foarte fină, întrebau „unde-s mărgeluțele”, și auzeau de la dna Natalia că sunt brodate cu ațe muline.\n\n„Am început a broda tablouri de prin 2018. Tehnica brodatului am cunoscut-o încă fiind elevă la școală, poate în clasa a V-a saua VI-a. Nu-mi amintesc numele profesoarei, care ne-a învățat, pentru că a fost cu noi puțin timp. Mereu însă mi-a plăcut ața, sunt pasionată și de bijuteria în tehnica frivolite, le confecționez, însă, doar la comandă. Tablourile le brodez cu ață muline, de la un fir la șase fire grosime. Cred că am vreo sută deja și nu am vândut nici unul, le fac pentru mine. Când văd vre-un model, eu îmi imaginez acest tablou în casa mea. Pânza cu modelul broderiei o procur, de regulă, din alte țări. E foarte scump, însă, să pui lucrare în ramă. Ramele sunt destul de scumpe, uneori depășesc și 500 de lei…”, – povestește dna Natalia.\n\nMajoritatea tablourilor sunt compoziții florale, peisaje sau monumente arhitecturale specifice altor țări, chiar și animăluțe de companie. Publicul a reacționat cu laude generoase, la care creatoarea are și explicația, că „la noi nu se prea întâlnește așa fel de broderie”. Culoarea preferată – „mov, se asociază cu libertatea, se întâlnește rar în natură, poate doar la câteva flori, vara sau primăvara”. \n\n Următoarea ocazie să contemplați lucrările dnei Podirca-Rojco va fi hramul or. Criuleni, când va fi deschisă o expoziție a meșterilor populari. Pentru că a vernisat prima sa expoziție personală, pictorița și meșterița Natalia Podirca-Rojco s-a învrednicit de o diplomă din partea Consiliului raional Criuleni.\n\nÎn imagini: Natalia Podirca-Rojco, la prima sa expoziție personală cu tablouri brodate; vizitatorii admiră tablourile brodate fin.",
    "metadata": {
      "original_file": "Est-Curier_0014.html"
    }
  },
  {
    "title": "Jumătate de veac la catedră",
    "content": "S-a născut la Cruleni, a copilărit în Ohrincea, iar din 1 septembrie 1966, 50 de ani la rând, a început anul şcolar alătuiri de discipolii săi la şcoala din Cruglic, raionul Criuleni. În 1983 a fost decorat cu insigna „Eminent al Învăţământului din URSS”.\n\nVitalie Batcu, profesor de istorie, a condus 12 generaţii de crugliceni în calitate de diriginte. În dimineaţa în care şi-a amintit că a împlinit 50 de ani de experienţă pedagogică, spune că a simţit o bucurie, pe de o parte, iar pe de altă parte – a sesizat că i s-a împlinit unul din visele sau scopurile sale – să profeseze 50 de ani la rând! Şi nu oricum, dar cu ferma convingere că este la locul său, că elevii au nevoie de lecţiile sale, iardacă simte că lucrurile stau invers, „îmi iau gentuţa şi am plecat!” Îl copleşesc emoţiile, când vine vorba de elevii săi, pe care, zice, i-a povăţuit să fie corecţi, oneşti, şi tot timpul în căutare…\n\n– Stimate Vitalie Batcu, vă amintiţi de prima zi în care aţi venit în faţa elevilor?\n\n– Da, era 1 septembrie 1966. După ce am absolvit şcoala pedagogică din Călăraşi, am fost repartizat la Cruglic. Mi s-a dat clasa I şi orele de muzică, fiindcă posedam baianul şi dombra. Prima lecţie a fost lecţia de cunoaştere a elevilor cu încăperea şcolii, construcţiile auxiliare. Am discutat şi despre prima pagină a abecedarului. Aveam 26 de elevi, cu un grad de pregătire inferior. Nu toţi copiii frecventau grădiniţa, unii chiar, când mergeam prin sat şi făceam lista elevilor, dacă îi întrebam câţi ani au, spuneau „Mama ştie!”, sau se ascundeau şi nu puteam nici să intru în vorbă cu ei, ca să-mi dau seama ce ştiu, cât de pregătiţi sunt…\n\n– Şi cum aţi ajuns să predaţi istoria?\n\n– În anul 1971 am fost admis la Universitatea de Stat, studiam şi paralel predam istoria.\n\n– În ce perioadă a carierei Dvs profesionale v-aţi simţit mai bine, în calitate de profesor?\n\n– Mereu m-aţi simţit bine. M-am dedicat totalmente muncii. A fost o perioadă în care am muncit mult la crearea unui muzeu aici, în sat, care, cu părere e rău, a fot devastat. Am deschis muzeul satului în anul 1982. Deşi nu am abandonat munca de profesor, m-am dedicat totalmente acestui muzeu. Când a încetat calitatea mea de director al muzeului, s-au schimbat nişte lucruri, muzeul a fot devastat, clădirea a fost privatizată de o societate agricolă, iar azi stă în paragină şi se risipeşte… A fost unul dintre cele mai bune muzee săteşti din republică, cu patru săli de expoziţii, multe exponate. Azi este mai greu să fii profesor. Cerinţele sunt mari, însă a scăzut interesul faţă de carte din partea elevilor. Dar nu-i vina lor, ci a statului şi politicilor sale. Vedem că tineretul nu e angajat în câmpul muncii, nimeni nu are garanţia că va absolvi o facultate şi se va angaja. Conform profesiei căpătate, doar vreo 15 % îşi găsesc de muncă. Ceilalţi, absolvesc şi pleacă. Un alt aspect ar fi asigurarea materială a profesorilor, care lasă mult de dorit. Azi, un profesor, ca să primească un salariu cât de cât, trebuie să aibă ore multe. Da ore multe – nu e calitatea care trebuie, pentru că un profesor are nevoie de foarte multă pregătire pentru ore. Dar, aşa-i situaţia. Desigur, clasele exagerat de numeroase, nu pot asigura calitatea studiilor. Dar au fost ani când am avut şi 39 de elevi în clase. Acum copiii mi se par mai răsfăţaţi. Avem peste 70 la sută din elevi asiguraţi cu internet şi compiuter, dar care au uitat a citi, compiuterul nu-i ajută deloc să persevereze la carte.\n\n– Da ce ar trebui, în viziunea Dvs, să facă statul, ca să schimbe această situaţie?\n\n– Ar trebui să fie o comandă de stat, o planificare. Azi avem peste 30 de instituţii de învăţământ superior. Mi se pare că nu e ceva corect aici. În perioada sovietică erau 8 instituţii şi ele asigurau necesarul de specialişti. Azi pregătim specialişti în drept, economişti, ca nimeni în Europa, dar unde se duc ei? Ar trebuii să avem cea mai puternică economie, după câţi economişti avem, şi o ordine totală în stat, după câţi absolvenţi la drept. Dar, avem ce avem…\n\n– Unde vă sunt cei doi feciori?\n\n– Ghenadie şi Veaceslav, de nouă ani, sunt stabiliţi în Italia. Cu familiile, cu cei cinci nepoţi ai noştri. Unul dintre nepoţi s-a născut acolo, şi deja este elev în clasa a patra. De vizitat ne vizitează rar, dar putem să ne vedem zilnic prin internet. Pe de-o parte, îmi pare rău că au plecat, dar, din alt punct de vedere, acolo au o situaţie materială mai bună. Unul din ei munceşte la o uzină chimică, celălalt – la o hidrocentrală. Revin în concediu să ne vadă pe noi, rudele, casele şi apartamentele, pe cre le-au lăsat aici, colegii. Dar, nu sunt sigur că vor reveni definitiv la baştină.\n\n– Care dintre visele Dvs s-au realizat şi care nu?\n\n– Visul meu a fost să împlinesc 50 de ani de activitate. Am visat să am o familie sănătoasă şi acest vis mi s-a realizat. Am mai visat că în viitor va fi mai bine, din toate punctele de vedere, dar ne-am pomenit invers, în situaţii confuze. Regret că am fost închişi, n-am văzut lumea în măsura în care mi-aş fi dorit. Am colindat, în schimb Uniunea Sovietică, măcar atât am văzut, îmi mai spun unii. Închişi – în sensul rupţi de civilizaţia umană. Când am nimerit prima dată în Italia, la Veneţia, ne miram cu soţia, de unde au avut ei atâţia bani, cum au făcut ei drumuri exemplare, străzi, trotuare, totul pentru confortul omului? Ne-a fascinat Roma, despre care am spus mereu că e centrul civilizaţiei, nu doar europene. Ca istorician, am visat să văd toate aceste locuri, dar, mi-aş fi dorit să le văd mult mai devreme, atunci când aveam nevoie să compar lucrurile, nu la vârsta asta. Aş mai vrea să vizitez Franţa, Marea Britanie, Germania. Îmi amintesc despre o convorbire cu un ohrincean, care văzuse Germania Democratică, de până la unificare. Îl întrebam, cam cu cât timp rămânem în urmă de Germania, şi el spunea, cu 50 de ani, dar nouă propaganda sovietică ne spunea invers… Ne bucuram că noi cumpărăm de o rublă şase pâini şi ne rămânea de patru cutii de chibrituri, dar în Statele Unite pânea costa cât 90 de copeici de-ale noastre…\n\n– Cum a fost să treceţi de la predarea istoriei din manualele sovietice la istoria din manualele moderne?\n\n– A fost greu. A trebuit să învăţăm totul din nou, dar mai sunt multe pete albe în istorie. Din păcate, nici azi unele evenimente nu sunt relevate, ca să fim siguri că acesta este adevărul istoric. Din 2001 până în 2009 iarăşi a fost regim, care a revizuit, a schimbat manuale. Dar a servi regimul e ca şi cum ai mânca pâine din făină necernută şi să fii conştient că o mănânci cu impurităţi. Dar nu aveam încotro, altfel… De aceea, mereu mi-a plăcut să predau teme din Evul Mediu şi lumea antică, pentru că erau cele mai adevărate, chiar dacă trebuia să mai ţinem cont şi de nişte citate spuse de Lenin despre Spartac sau Jana D’Arc. Şi manualele pentru aceste perioade erau cele mai bune. Astăzi îmi place să predau epoca modernă. Este deja un adevăr statornicit, multe din teoriile actuale şi-au luat începutul în epoca modernă şi trezesc un interes mare elevilor.\n\n– Dacă aţi lua viaţa de la început, aţi mai alege profesia de învăţător sau aţi fi mers pe altă cale?\n\n– Tot astă cale mi-aş alege. Poate că aş mai studia mai profund psihologia copilului. Nu oricare poate fi profesor, trebuie să ai şi ceva înnăscut, să te modelezi la fiecare lecţie, or, nu poţi preda în a cincea ca şi în a douăsprezecea. E altă atitudine, altă poziţie, altă situaţie psihologică. La lecţie eşti dator să creezi elevului confortul psihologic adecvat vârstei lui, să te simţi la nivelul lor, nu să prevalezi peste ei, ca să nu le apară ura, dezgustul de carte şi de tine ca profesor.\n\n– Cea mai preţioasă răsplată pentru munca unui profesor, pentru Dvs, care ar fi?\n\n– Respectul elevilor, sătenilor, colegilor. Eu sunt cel mai „vechi” aici. Am 68 de ani.",
    "metadata": {
      "original_file": "Est-Curier_0385.html"
    }
  },
  {
    "title": "La Drăsliceni iar a murit peștele. Primăria a bătut alarma",
    "content": "Primăria comunei Drăsliceni a venit cu un apel către săteni:\n\n„Stimați locuitori ai comu-nei Drăsliceni, în legătură cu situația excepțională creată la iazul din s. Drăsliceni, unde arendașul iazului nu mai face față de unul singur volumului de pește decedat, deja nici nu mai răspunde la apeluri (a reușit să strângă doar peștele cel mare, acum a murit și peștele mic), apelăm la ajutorul fiecăruia dintre Dumneavoastră, care aveți posibilitate, de a ne mobiliza împreună forțele la strângerea peștelui decedat.” \n\n Au răspuns la apel doar câțiva săteni, care au îmbrăcat haine de protecție, și-au pus măști și s-au apucat cu râvnă de muncă.\n\nIon Guzun, șeful Inspecției Protecția Mediului Criuleni, a declarat pentru „E.C”, că „Moartea peștilor în acest iaz nu este o noutate. Cu vreo lună în urmă proprietarul a pierdut vreo 30 de tone de pește pe care a trebuit să-l îngroape. Zilele trecute a strâns peștele mare asfixiat, dar acum dânsul e în spital și trebuie scos și peștele mic. Starea de lucruri e condiționată de căldurile excesive, dar și de faptul că iazul e înnămolit, cei 40-50 cm de apă nu sunt suficienți pentru dezvoltarea peștilor. Piscicultura este un domeniu ca și agricultura, zootehnia în care trebuie să ai cunoștințe și să respecți niște reguli. Iazul din Drăsliceni nu este favorabil pisciculturii. De altfel, 80 la sută din bazinele acvatice din r. Criuleni sunt colimatate (înnămolite).”\n\nTemerea mai multor localnici că peștele ar fi putut muri și din cauza impurificării iazului cu deșeuri de la gunoiște, de la abator, Ion Guzun a contrazis-o, declarând: „Apa în iaz nu este conta-minată. Am luat probe și sunt bune. Chiar azi vom repeta analiza apei (n.r 24.07.2024), dar nu calitatea apei e de vină, ci lipsa de oxigen.”\n\nDe altfel, cu o săptămână în urmă, ecologistul Ilia Trombițchi anunța despre pieirea în masă a peștilor în Ucraina, iar Agenția de stat ucraineană explica fenomenul prin „Temperaturile ridicate ale apei de vară în rezervoare accelerează descompunerea substanțelor organice și chimice în mediul acvatic și pot crește dioxidul de carbon, sulfații și alți compuși chimici, rezultând o scădere a nivelului dizolvat de oxigen în apă. Peștii, ca toate organismele vii, respiră oxigen, majoritatea intră în apă din aer. Pentru viața normală a peștilor, nivelul de oxigen din apă trebuie să fie de cel puțin 4 mg/l. Insuficiența de oxigen duce la înălbirea bronhiilor, mucoasei peștilor și ochii le devin tulburi. Peștii „adorm” și apoi mor. Sufocarea este facilitată de o vreme călduroasă, care oprește mișcarea verticală a straturilor de apă, iar oxigenul din straturile adiacente este absorbit de reziduurile organice”.\n\nPrimarul comunei Drăsliceni, Petru Buzu, a declarat pentru Europa Liberă , că ar putea pune problema scurgerii (lichidării) iazului, dacă situațiile de acest fel se vor mai repeta.",
    "metadata": {
      "original_file": "Est-Curier_0106.html"
    }
  },
  {
    "title": "165 ani de la Unirea principatelor",
    "content": "Festivitățile dedicate aniversării celor 165 de ani de la Unirea Principatelor Române sunt în toi. La Iași se desfășoară în aceste zile și Convenția Românilor de Pretutindeni care are drept scop facilitarea unui dialog larg cu grupuri politice, culturale și antreprenoriale românești din mai multe țări, creând cadrul necesar pentru dialog și colaborare.\n\nOamenii de rând au ieșit în piață cântând ”Hai să dăm mână cu mână”, pentru că Unirea principatelor la 1859, sub conducerea domnitorului Alexandru Ioan Cuza, chiar dacă e numită ”Mica Unire” a pus o temelie mare și trainică pentru dezvoltarea României.\n\nAlexandru Ioan Cuza, ales domnitor al Moldovei și Munteniei, a pornit cele mai radicale reforme din istoria principatelor pentru a le scoate din impasul stagnării și fanariotismului. Exemplul lui de gestionare a problemelor sociale și administrative poate fi actual și pentru demnitarii de azi.",
    "metadata": {
      "original_file": "Est-Curier_0043.html"
    }
  },
  {
    "title": "Cum a afectat criza energetică localitățile din r. Dubăsari",
    "content": "Începând cu 01.01.2025 ora 07.00 localitățile Corjova, Cocieri și Molovata Nouă nu mai au acces la gaze naturale, din cauza neexecutării obligațiilor contractuale de către Gazprom.\n\nSituația a fost previzibilă și autoritățile s-au pregătit. După cum informează Gurii Isac, vicepreședintele r. Dubăsari la 2 ianuarie 2025 starea de lucruri se prezenta astfel:\n\nCORJOVA: Centrul de plasament temporar pentru vârstnici și persoane cu dizabilități, la ziua de astăzi funcționează în regim normal.\n\n400 de beneficiari au fost cazați într-un singur bloc, pentru eficientizarea folosirii resurselor energetice. La acest Centru de plasament sunt angajate în jur de 260 persoane.\n\nAu fost procurate arzătoare pe motorină pentru livrarea căldurii, precum și un generator de 100 kw în caz de sistare a energiei electrice.\n\nLiceul Teoretic “Mihai Eminescu” planifică să reînceapă procesul educațional prin intermediul studiilor on-line. Dar nu se exclude și o reluare parțială a studiilor în format de prezență fizică.\n\nCOCIERI: Grădinița “Garofița” funcționează în regim normal. Asigurarea căldurii este pe bază de peleți. Instituția este gata să primească încă 30 de copii din Molovata Nouă.\n\nLiceul “Vlad Ioviță”, va începe procesul educațional prin intermediul platformelor online. Însă își dorește ca cel puțin clasele a 9 și 12 să aibă lecțiile cu prezență fizică. Pentru această au nevoie de aparate de aer condiționat și generatoare.\n\nMOLOVATA NOUĂ: Gimnaziul și Grădinița nu au surse de încălzire alternative, decât cel prin gaze naturale. Dar au intervenit cu demersuri să le fie acordate aparate de aer condiţionat și generatoare pentru a relua parțial activitatea instituțiilor.\n\nLa Molovata Nouă o doamnă ajunsă la o vârstă venerabilă a declarat pentru „Est-Curier” că majoritatea sătenilor au sobe pentru a se încălzi și că : „Noi avem și lejencuțe, da iaca unii tineri care au scos sobele și se râdeau de noi acum sunt în dificultate. Vecina mea chiar zicea: „sunt gata să dau toată pensia – da să am gaz și lumină”. Energia electrică tot vine cu o tensiune mai mică, dar vom ieși din iarna asta oricum. Noi,cei mai în etate am trecut prin mai multe greutăți, dar nu-i ușor să le accepți din nou. ”\n\nToate doleanțele decidenților din aceste trei localități au fost notate și de parlamentarul Roman Roșca și transmise către Biroul politice de reintegrare și Comisia situații excepționale.",
    "metadata": {
      "original_file": "Est-Curier_0413.html"
    }
  },
  {
    "title": "Fiscul scoate la licitație bunurile confiscate. Vezi ce anume",
    "content": "Serviciul Fiscal de Stat a venit cu un anunț în care propune agenților economici ce desfășoară activități în domeniul comerțului și producerii să procure, la licitație, diferite bunuri confiscate, fără stăpân, sechestrate, ușor alterabile sau cu termenul de păstrare limitat, a corpurilor delicte etc. În acest sens, organul fiscal se conduce de un regulament special.\n\nLicitația este anunțată pentru ziua de 18 ianuarie 2024, ora 11.00 , iar lista bunurilor, care sunt împărțite în patru loturi, poate fi consultată pe pagina web a SFS.\n\nAgenții economici care participă la concurs trebuie să dispună de rețea comercială, unități de producere sau de depozitare. Prin depunerea unei cereri în cancelaria SFS, agenții economici interesați de participare la concurs, sunt în drept de a examina bunurile expuse la concurs. Agenții economici trebuie să depună cererile de participare la Serviciul Fiscal de Stat până la data de 18 ianuarie 2024, ora 9-00.\n\nLa cerere se anexează următoarele documente: \n\n Documentele de constituire și certificatul de atribuire a codului fiscal; \n\n Bilanțul la ultima dată gestionară, confirmat de Biroul Național de Statistică; \n\n În caz de necesitate, licența care atestă dreptul de a practica un anumit gen de activitate; \n\n Certificatul de la bancă (bănci) privind situația contului curent (conturilor curente); \n\n Ofertă în scris, autentificată prin semnătura conducătorului, plasată întrun plic sigilat, cu indicare pe plic a cuvîntului ”CONCURS”. \n\n Oferta va conține prețul de comercializare a bunurilor confiscate, comisionul solicitat pentru serviciile de consignație și termenele de achitare la buget a sumelor aferente.\n\nConform informației puse la dispoziția licitatorilor, în cazul unui lot, ar fi vorba de bunuri precum șurubelnițe, acumulatoare, camere video, mașini de șlefuit, registratoare video pentru autoturisme, sonerii pentru poartă, încărcătoare, boxe audio, etc. În cazul altui lot, SFS ca licita generatoare electrice, motoare electrice, elemente de încplzire a apei, invertoare solare, etc.",
    "metadata": {
      "original_file": "Est-Curier_0254.html"
    }
  },
  {
    "title": "INEDIT. Primul iarmaroc de socializare pentru oamenii dornici de comunicare",
    "content": "Omul este făcut pentru om, omul se cunoaște prin oameni, oglinda omului este un alt om, oamenii au nevoie de oameni. Tehnologiile informaționale sunt bune și de mare ajutor, ele sporesc în mod considerabil eficiența lucrului în diverse domenii, dar tot tehnologiile ne-au îndepărtat unul de altul, ne-au înstrăinat oarecum. Acesta a constituit unul din factorii de bază care au favorizat organizarea primului iarmaroc de socializare în s. Ratuș, com. Drăsliceni, pe data de 24 ianuarie, 2023.\n\nInterviu cu inițiatorii evenimentului: Ecaterina Ursu, profesoară de limbă și literatură română la Gimnaziul din s. Ratuș, și Ion Dabija, activist civic local.\n\n– Cum a apărut ideea acestui iarmaroc și cu ce scop l-ați zămislit?\n\nEcaterina Ursu: În vara anului 2023, mai exact, pe data de 7 iulie, cu ocazia comemorării victimelor celui de-al doilea val de deportări staliniste din Basarabia, am prezentat filmul documentar „Siberia din oase” în casa de cul tură din s. Ratuș. I-am invitat și pe acei oameni din comunitate care mai păstrează în oase amintirile Siberiei. Nu eram siguri de modul în care vor răspunde oamenii și cât de mulți vor veni. Am rămas profund impresionați de nu mărul mare de persoane care au venit la eve niment și atunci ne-am dat seama că oamenii sunt dornici de comunicare, de a se întâlni unii cu alții și de a mai povesti din ale lor. De aici a și pornit ideea unui eveniment de socializare care, ulterior, a evoluat în ideea de a organiza un Iarmaroc de Crăciun cu același scop.\n\nIon Dabija: Ne-am axat pe comunitate. Pe lângă ideea de a crea un eveniment de socializare, am dorit ca oamenii din comuna Drăsliceni să-și facă cunoscute talentele lor, să facă schimb de experiență și să încurajăm producătorii locali. În așa mod, ei au avut po sibilitatea să participe cu lucrările și produsele lor, iar venitul obținut de pe urma vânzărilor să fie o încurajare pentru dezvoltarea de mai departe a activității de producere.\n\n– Ce program ați stabilit pentru eveni mentul despre care ați accentuat că va fi unul „de socializare”?\n\nEcaterina Ursu: Așa s-a întâmplat că pen tru data de 24 decembrie, ansamblul folcloric „Răzășeana” din s. Drăsliceni, conducător artis tic Mihail Onica, și ansamblul de dans folcloric „Cucoara” din s. Ratuș, conducător artistic Ion Chircu, aveau planificat un program artistic. Am cooperat cu dumnealor și am convenit să organizăm evenimentele în aceeași zi. În așa mod, împreună, am reușit să avem un eveni- \n\n ment bogat și am creat amintiri frumoase. Toți cei prezenți la eveniment au rămas profund impresionați și entuziasmați de atmosfera lui.\n\nIon Dabija: Am dorit ca oamenii de toate vârstele să vină să stea de povești, să iasă din spațiul online, să nu se mai aprecieze doar în spațiul virtual, dar să-și poată da o îmbrățișare, să creăm o relație pe viu. O altă așteptare a fost ca oamenii să arate că le pasă de semenii lor, am dorit să scoatem în evidență omenia – ce ne împiedică să fim buni unii cu alții? Există oameni deosebiți și talentați care pleacă la un moment dat și nu mai sunt. Ei trăiesc lângă noi și noi nu-i cunoaștem, și poate niciodată nu le-am fi cunoscut talentele și bogăția lor interioară, dacă nu am fi organizat astfel de evenimente.\n\n– Cu ce impresii ați rămas după târg?\n\nEcaterina Ursu: Am fost impresionați să vedem producători nu doar din comunitate, ci și din satele vecine. Am avut producători de miere, meșteri populari care lucrează cu lemnul, pictori care au venit cu tablouri cu te matică de iarnă, precum și amatori de lucru manual. Am fost fascinată de frumusețea lu crărilor și de măiestria meșterilor. Un lucru care m-a impresionat enorm a fost o doamnă, care s-a sculat la ora 4:00 ca să coacă un cuptor de plăcinte pentru eveniment. Am rămas cu atât mai uimită atunci când am aflat că cuptorul este afară, iar temperaturile sunt destul de joa se pe la timpul acesta.\n\nIon Dabija: De asemenea, am fost impre sionat de fetița noastră, Laura, de 8 ani, care a venit cu semne de carte cu motiv de Crăciun și a stat până la sfârșitul zilei, până când le-a vândut pe toate. În timpul evenimentului, am stat de vorbă cu oamenii și ascultam cu bucu rie mărturiile și impresiile lor.\n\nEcaterina Ursu: Rezultatele evenimentu lui au fost peste așteptările noastre. Mai întâi, prezența a peste 400 de persoane ne-a confir mat, o dată în plus, că oamenii sunt flămânzi de comunicare și de părtășie unii cu alții. Am înțeles că ei au nevoie să iasă din casele lor și să socializeze, să-și împărtășească din bucuriile și nevoile lor. Am văzut, de asemenea, că fiecare din ei are nevoie de cineva care să-l asculte și să-l înțeleagă.\n\nIon Dabija: Ne bucurăm că au aflat și alți producători despre iarmaroc și doresc să vină la următoarea ediție. Am reușit să creăm o platformă de socializare, în care oamenii să afle mai multe lucruri despre cei din comuni tatea în care trăiesc. Nu în ultimul rând, am reușit să promovăm producătorii locali și să-i încurajăm să-și dezvolte producția lor.\n\n– La ce v-a motivat acest eveniment sau care sunt planurile de viitor?\n\nEcaterina Ursu: Desigur că dorim să facem o tradiție din acest iarmaroc – ne-am gândit să-l numim generic „Târgul de Crăciun din sat”. Receptivitatea și reacția oamenilor și dorința lor de a comunica între ei, atmosfera pe care am avut-o la eveniment ne motivează să continuăm să organizăm aceste iarmaroace în fiecare an, și anume cu ocazia Crăciunului.\n\n– Vă mulțumim pentru timpul acordat și pentru deschiderea de a împărtăși cu noi această frumoasă experiență!",
    "metadata": {
      "original_file": "Est-Curier_0311.html"
    }
  },
  {
    "title": "Ograda de la Criuleni a fost considerată „cea mai reușită”",
    "content": "La 18 februarie, la finele târgului ,, Tourism & Travel Expo ” 2024 a avut loc ceremonia de premiere a câștigătorilor Festivalului-concurs „Brâul Moldovei”, organizat de Ministerul Culturii al Republicii Moldova , Oficiul Național al Turismului și CIE Moldexpo . Expoziția a durat de la 16 până la 18 februarie, 2024.\n\nConform organizatorilor, în competiția pentru cea mai bună prezentare s-au înscris participanți din 13 raioane, care au prezentat ofertele turistice locale și tradițiile populare locale. Standurile acestora au fost amenajate în stilul specific regiunii de unde vin și pe care o reprezintă. De asemenea, pretendenții au demonstrat portul național în cadrul unui defileu special, iar unul din cele mai importante elemente ale concursului a fost dansul brâului, interpretat, conform tradiției, doar de bărbați.",
    "metadata": {
      "original_file": "Est-Curier_0038.html"
    }
  },
  {
    "title": "Sâmbătă, 26 octombrie, la Criuleni va fi iarmaroc",
    "content": "Sâmbătă, 26 octombrie, începând cu ora 9.00, la Criuleni, pe piața Ștefan cel Mare și în adiacentul acesteia, va avea loc iarmarocul de toamnă cu genericul „Toamna de Aur”. Este, în premieră, organizat de Primăria or. Criuleni, cu atribuții de organizator principal, Consiliul raional Criuleni având rol de partener.\n\nVitalie Onișciuc, șeful Direcției agricole și relații funciare a CR Criuleni, ne-a informat că la sărbătoare, ca și în anii precedenți, au confirmat prezența și vor face vânzări producători de conserve, varză, ceapă, cartofi, mere, roșii, material săditor, etc., atât din r. Criuleni, cât și din r. Dubăsari și din alte regiuni.\n\nNu vor avea loc concursurile tradiționale „Cel mai bun vin de casă” și „Colacul anului”, acestea urmând a fi desfășurate în cadrul sărbătorii dedicate lucrătorului din agricultură și industria prelucrătoare, la finele lunii noiembrie.\n\nDupă cum anunță organizatorii, pe lângă târgul de toamnă, veți putea vedea și interacționa cu meșteri populari, vor participa instituții publice, iar pe scenă se va da un concert. Elena Porubin, directoare artistică a Centrului de Cultură și Tineret „G. Sîrbu”, ne-a informat că atmosfera de sărbătoare va fi creată de formațiile folclorice de amatori „Șezătoarea” din Criuleni, „Dor” din Hîrtopul Mare, „Băștinașii” din Hîrtopul Mic și „Codrencele” din Ișnovăț, dar și elevi ai Școlii de Arte Criuleni, precum și soliștii Iurie Cumpătă, Adrian Țarigradschi și alții.",
    "metadata": {
      "original_file": "Est-Curier_0468.html"
    }
  },
  {
    "title": "Invazia melcilor nu este nocivă, afirmă specialiștii",
    "content": "Melcii care au invadat practic raionul Criuleni, conform specialiștilor de la ANSA, nu prezintă un pericol real.\n\n”Sunt condiții bune pentru dezvoltarea lor și s-au înmulțit, dar odată cu răcirea timpului vor dispărea – spune Larisa Boșcănean, specialistă ANSA. – Nu e cazul să folosim chimicale pentru a-i combate. Fac parte din ecosistem.”\n\nDeși invazia melcilor este calificată ca inofensivă, să nu uităm că: \n\n Melcul este un nume comun pentru moluștele gasteropode care pot fi împărțite în trei grupe, melci de pământ, melci de mare și melci de apă dulce. \n\n Melcul bea apă, dar este în stare să absoarbă umezeala prin tot corpul. Zilnic, el consumă o cantitate de apă de două ori mai multă față de greutatea sa! \n\n Melcul este în stare de două adevărate recorduri: poate să târască după sine o greutate de 30 de ori mai mare decât propria-i greutate și poate trece, fără să se taie, peste lama celui mai ascuțit brici sau bisturiu. \n\n Melcul de gradină are un singur dinte pe falca superioară. În schimb, are circa 14.200 pe cea inferioară, fiind recordman mondial și în această privință. \n\n Majoritatea melcilor sunt organisme erbivore care mănâncă vegetație: frunze, tulpini și flori, unele specii mai mari și speciile marine pot fi omnivore sau chiar carnivore. \n\n Melcii de grădină comuni au o viteză maximă de 45 m (50 de metri) pe oră. \n\n Cea mai bună capcană pentru melcii de grădină este un vas cu bere. \n\n În funcție de specie melcii pot trăi 5 – 25 de ani.",
    "metadata": {
      "original_file": "Est-Curier_0192.html"
    }
  },
  {
    "title": "Pompieri: în urma incendiului de la Boșcana șase persoane au rămas fără acoperiș",
    "content": "La data de 30 septembrie, în com. Boșcana, raionul Criuleni, a avut loc un incendiu într-o casă de locuit, în urma căruia locuința a fost afectată în proporție de 70 %, iar 6 persoane au rămas fără acoperiș deasupra capului. \n\n Cauze incendiilor sunt, de cele mai dese ori, sobele defecte, sisteme de încălzire defecte, mijloace de încălzire improvizate sau lăsate în funcțiune fără supraveghere, coșuri și canalele de fum defecte ori necurățate sau cenușa, jarul și scânteile sărite din sobe pe materiale combustibile din apropiere. Totodată, având în vedere temperaturile scăzute din ultima perioadă, cu precădere pe timpul nopţii, și faptul că ne apropiem de sezonul de încălzire, când utilizăm sistemele, mijloace şi instalaţii electrice şi mijloace de încalzire, pentru a preveni izbucnirea unor posibile incendii, Secția Situații Excepționale Criuleni solicită cetățenilor să respecte măsurile de siguranță și vine cu următoarele recomandări.\n\n Înainte de utilizare, sobele trebuie verificate, reparate şi curăţate pentru a fi în perfectă stare de funcţionare; \n\n  Se va folosi numai materialul combustibil pentru care a fost destinată soba şi se va evit a supraîncărcarea acesteia; \n\n  Este interzisă folosirea lemnelor mai lungi decât dimensiunile focarului; \n\n  Este interzisă aprinderea focului în sobe prin turnare ori stropire cu benzină, petrol sau alte lichide combustibile; \n\n  Sobele se vor utiliza numai cu uşiţa de alimentare închisă; \n\n  În faţa uşiţelor de alimentare a sobelor, pardoseala combustibilă se protejează cu tablă metalică având dimensiunile de cel puțin 0,70 x 0,50 m; \n\n  Nu se vor aşeza în apropierea sobei sau pe aceasta materiale combustibile; \n\n  Copiii nu vor fi lăsaţi niciodată nesupravegheaţi, cu focul aprins în sobă; \n\n  La construcţia unei sobe, se va avea în vedere ca fundaţia proprie a acesteia să nu fie amplasată direct pe pardoseala combustibilă sau pe grinzi de lemn ale planşeelor; \n\n  În camerele în care încălzirea se realizează cu sobe, este interzisă curăţirea cu substanţe inflamabile a duşumelelor şi a oricărui obiect; \n\n  Cenuşa şi jarul provenite de la sobe vor fi depozitate într-un loc special amenajat.\n\nLa exploatarea coşurilor şi canalelor pentru evacuarea fumului:\n\n Verificarea, curăţarea şi repararea, dacă este cazul, a coşurilor de fum se va efectua de către o persoană specializată; \n\n  Coşurile, burlanele şi canalele de fum vor fi izolate faţă de elementele combustibile ale pereţilor, planşeelor şi acoperişurilor; \n\n  În podul casei, coşul de fum va fi obligatoriu tencuit, pentru a nu prezenta fisuri prin care ar putea pătrunde scântei ce pot fi surse de aprindere; \n\n  În poduri şi mansarde este interzisă amenajarea de afumători. La exploatarea instalaţiilor de încălzire pe bază de combustibil gazos. \n\n  Aprinderea focului la aragaz sau în sobele alimentate cu gaze naturale se va face după principiul ”gaz pe flacără”; \n\n  Verificarea etanşeităţii buteliei de aragaz şi a instalaţiei de alimentare cu gaze se va face cu emulsie de apă şi săpun; \n\n  Montarea, dar mai ales punerea în funcţiune a unei centrale termice de apartament se va efectua, în mod obligatoriu, de personal autorizat şi care, la final, va elibera o serie de documente în conformitate cu prescripţiile tehnice în vigoare, cum ar fi autorizaţia de funcţionare sau verificarea tehnică periodică; \n\n  Proiectarea şi executarea instalaţiei de gaz aferente centralei termice pe combustibil gazos se realizează doar cu firme autorizate.\n\nÎn scopul prevenirii incendiilor provocate de copii – pe care frigul îi va ţine mai mult pe lângă şi în casă – se vor respecta următoarele:\n\n copiii nu vor fi lăsaţi nesupravegheaţi în încăperile în care există sobe de încălzit sau gătit, lămpi de gătit cu petrol şi pentru iluminat, în stare de funcţionare; \n\n  copiii nu trebuie lăsaţi să se joace cu focul (lămpi, lumânări, chibrituri, brichete); asemenea mijloace nu trebuie lăsate la îndemâna lor; \n\n  nu este permis accesul copiilor nesupravegheaţi în depozitele de furaje, şure, poduri, magazii, grajduri cu mijloace care ar putea produce incendii; \n\n  copiii nu vor fi lăsaţi să folosească aparatele electrice de uz casnic (fiare de călcat, reşouri, radiatoare etc.) sau aragazul decât în prezenţa adulţilor.\n\nDe cele mai multe ori incendiile au loc din neglijența oamenilor, care nu iau toate măsurile pentru evitarea acestor tragedii. În cele mai multe cazuri, în incendii decesele sunt din cauza fumului. Conform specialiștilor și statisticilor, cei mai mulţi oameni decedați în incendii s-au asfixiat în timpul somnului. Unii dintre aceştia ar fi putut supravieţui dacă ar fi fost locuinţa pechipată cu un detector autonom de fum. Pentru a evita decesele, pagubele materiale, care sunt considerabile, Inspectoratul General pentru Situații de Urgență vine cu un îndemn și recomandă cetățenilor să instaleze detectoare de fum. În caz de incendiu, detectorul autonom de fum emite semnale sonore de alarmă.\n\nSTIMAȚI CETĂȚENI, NU UITAȚI! PRINTR-UN COMPORTAMENT PREVENTIV, VĂ SALVAȚI VIAȚA! ÎN CAZ DE SITUAȚII DE URGENȚĂ, APELAȚI 112!",
    "metadata": {
      "original_file": "Est-Curier_0487.html"
    }
  },
  {
    "title": "Gazprom nu a făcut rezervări pentru transportul gazelor",
    "content": "Conform calendarului ENTSO-G, licitațiile pentru rezervarea capacităților lunare pentru luna următoare se desfășoară în fiecare a treia zi de luni a lunii curente, informează Ministerul Energiei.\n\nGazprom nu a efectuat luni, 20 ianuarie 2025 rezervări de capacitate pentru transportul gazelor naturale pe gazoductul transbalcanic către regiunea transnistreană pentru luna februarie.\n• La frontiera Turcia-Bulgaria, au fost rezervate aproximativ 3,1 milioane m³/zi dintr-o capacitate disponibilă de 6,1 milioane m³/zi.\n• La frontiera Bulgaria-România, au fost rezervate aproximativ 0,7 milioane m³/zi dintr-o ofertă totală de 9,7 milioane m³/zi.\n• La frontiera România-Ucraina (Isaccea-Orlovca), deși s-au ofertat 11,5 milioane m³/zi, nu au fost făcute rezervări.\n• La frontiera România-Moldova (gazoductul Iași-Chișinău), au fost rezervate 5 milioane m³/zi din cei 6,1 milioane m³/zi scoși la licitație.\n\nPotrivit autorităților din țările traversate de Coridorul vertical, aceste rezervări au fost făcute de traderi internaționali. Rezervări de capacitate mai pot fi făcute și zilnic, însă acestea vor presupune costuri mai mari.\n\nDe menționat că Ministerul Energiei a propus, încă din decembrie 2024, pretinsei administrații din regiunea transnistreană sprijin în achiziționarea gazelor naturale de pe bursele europene sau de pe Bursa Română de Mărfuri din Chișinău. Propunerea a fost făcută în contextul anticipării unei crize umanitare cauzate de sistarea unilaterală, contrar prevederilor contractuale, a livrărilor de gaze naturale de către Gazprom.\n\nLa 20 ianuarie 2025 rezervele de gaz în regiunea controlată de Tiraspol, după cum informa Serghei Obolonic la ședința comitetului operativ pentru energetică pe lângă pretinsul președinte al rmn ajung pentru încă 11 zile.\n\nVizita lui Krasnoseliskii la Moscova nu a avut efectul scontat și acesta, după ce a refuzat vehement ajutorul Chișinăului, cere deja gaz de pe piața europeană, dar Gazprom nu a pregătit livrările deși contractul cu Republica Moldova expiră în 2026.",
    "metadata": {
      "original_file": "Est-Curier_0203.html"
    }
  },
  {
    "title": "Îngerii zburători al Nataliei Cangea",
    "content": "Un sfert de secol ”printre popușoi și papură” – așa ar caracteriza Natalia Cangea, mai în glumă, anii dedicați meșteșugului popular, ocupației care a propulsat-o spre cel mai înalt titlu artistic din domeniul creației – titlul onorific MeșterFaur, pe care îl acordă președintele țării.\n\nDumneaei îl poartă cu demnitate începând cu anul 2017. La 4 noiembrie, 2020, Natalia Cangea, meșteriță populară, ”Meșter Faur” și-a consemnat 25 de ani de creație prin vernisarea expoziției personale în sala Muzeului de Etnografie și Istorie Naturală din or. Chișinău.\n\nGenericul sugestiv ”Cugetând spre înălțimi” și l-a propus ceva timp în urmă, când și-a dat legământ că următoarea expoziție personală o va dedica fiului său mai mare, Iacob, și familiei lui, plecați prematur din astă lume, iar cugetul mamei a plasat printre îngerii păzitori chipurile celor dragi, rămași în continuare doar în amintiri. De aici și tema centrală a expoziției aniversare, noutatea expoziției – îngerii de tot felul, redați în mișcare. Vizitatorii muzeului de pe str. Kogâlniceanu din Chișinău vor avea ocazia să admire lucrările dnei Cangea până pe data de 20 decembrie, 2020.\n\nCum se percepe Meșterul Faur Natalia Cangea la a sa aniversare de creație și la ce planuri de viitor se gândește, vedeți în interviul ce urmează.\n\n– Natalia, care ar fi tema principală a expoziției Dvs, la cei 25 de ani de creație?\n\n– Îngerii. Îngerii în zbor. Eu până nu demult am făcut doar păpușă statică. Am început păpușa de la jucărie mica, pe care o ții în palmă, animăluț, fluturaș, și am ajuns să fac scuplturi din fân de mărimi naturale, păpuși – fete și flăcăi – de mărimi naturale. Cea mai mare lucrare a mea este mamutul din fân, care are în diametru 1 m și cu tot cu trompă – lungimea de 2 m. Confecționarea mamutului a fost o experiență și o provocare interesantă. Ideea a venit de la Adrian Musteață, care are un local la Duruitoarea Veche, în această localitate fiind descoperite oseminte de mamut, în urma săpăturilor arheologice. Mamutul a fost prezentat la MoldExpo în cadrul expoziției ”Turism” în 2016, și a mai fost expus, așa încât mereu a atras toate privirile curioșilor. Expoziția inaugurată pe 4 noiembrie am dedicat-o copiilor, pentru că fiul Iacob a fost meșter popular, deținător al medaliei de bronz la Jocurile Delfice pentru tineri, în anul 2004, a participat la mai multe expoziții din domeniu. Iacob a lucrat de rând cu mine în meșteșug.\n\n– Atunci când faci ceva și vezi că place publicului, colegilor, te inspiră și te provoacă la noi încercări. Gânduri nerealizate am foarte multe, dar anume păpușa statică a fost primul meu proiect, ceea ce am reușit să deprind de la bunei și am transmis și eu mai departe.\n\n– Sunteți și autoare de carte, în care oricine poate vedea și scheme, pașii confecționării unei lucrări din fibre vegetale. Mai aveți planuri și pentru alte cărți?\n\n– De fapt, prima apariție editorială este rezultatul muncii unei echipe de meșteri populari, care au creat un ghid pentru școlile speciale. Eu am fost acolo autoarea capitolului despre lucrările din pănuși de porumb. A urmat ”Jucării din fibre vegetale”, apărută în 2009, și marcam cu ea 15 ani de activitate artistică. E o carte mica, ca o bijuterie, și este importantă și utilă pentru acei care încep lucrul în domeniul acesta. Am în ea 20 de tipuri de jucării, cu scheme și descriere, ceea ce nu veți găsi nicăieri în altă parte. E și un suport didactic pentru școli și cred că este o reușită. Cu regret, în școli s-au redus orele de educație tehnologică, se acordă mai puțină atenție meșteșugăritului. Acum particip și sunt instructoare în cadrul unui proiect de instruire a oamenilor din sate care sunt îndrumați să confecționeze ambalaje eco din fibre vegetale, pentru împachetarea fructelor și pomușoarelor uscate. Am mai adunat material de o carte, începând cu felul cum se răsucește firul, cum se confecționează diferite obiecte, de la panou, la diferite modele de jucării.\n\n– Aveți studii pedagogice, ați lucrat în educația preșcolară, ați obținut titlul de Meșter Popular și de Meșter Faur… Care ar fi misiunea de bază a omului Natalia Cangea pe pământ?\n\n– Eu am preluat ceva din meșteșugurile tradiționale de la bunica mea, apoi mi-am îmbogățit cunoștințele, și acum le transmit altor generații. Am câteva generații de copii care înregistrează succese. Nu doar împletesc, confecționează, dar prezintă și localitatea, merg la expoziții, își pun în valoare potențialul lor, fie că sunt încă copii sau deja adulți. Deci, misiunea mea ar fi creația și transmiterea altor generații a tainelor meșteșugului. Așa cum mie mi-a povestit bunica, mi-a demonstrat ceva legat de copilăria ei, așa am transmis și eu din copilăria mea altor oameni. În copilăria mea meșteșugurile erau date uitării, așa era perioada, dar după anul 90, când s-a pus accent pe renașterea lor, am revenit la ceea ce am moștenit de la bunica. Cât despre îngerași – motivul principal al expoziției în derulare, trebuie să spun că am studiat multe tablouri ale pictorilor, am căutat mai multe idei, despre dansul lor, zborul îngerașilor, ca să pot reda din pănușă și papură acel dans, acel zbor, acea mișcare. În urma mai multor chibzuieli, experiențe, o putere de sus mi-a îndreptat mâinile în așa mod, ca să pot să redau toate aceste stări și momente. Până acum aveam în colecția mea îngerași, simpli, mici și statici, dar acum i-am realizat din mai multe materiale (elemente din paie, papură, fân, pănuși, cu elemente de décor din alte fibre vegetale). Dacă cel mai mare îngeraș static are un metru în înălțime, cei zburători sunt de la 20 până la 45 de cm. Dacă mi-au reușit acești îngeri mici, acum aș vrea să apară și o colecție de îngeri un pic mai mari…\n\n– Ce mai doriți să realizați, ce vă inspiră pentru alte activități?\n\n– Gânduri am multe, multe idei nerealizate, dar când îți vine Muza, ea te îndreaptă spre ceva anume, fără să îți pui multe întrebări de ce. Mi-aș dori o colecție de figuri în mișcare, așa încât oricine le va vedea să zică ”ah!”. Amploarea meșteșugului nu o vezi la târguri ordinare, dar anume la asemenea expoziții, unde creația unui meșter, a unui artist plastic, este expusă și poate fi admirată din toate aspectele. Îngerașilor mei le-a mers și pentru că muzeografii i-au aranjat în așa mod, încât din ce punct nu i-ai privi, ai impresia că acolo dansează, acolo zboară, de acolo vine cu o noutate, acolo numără niște stele… Fiecare le poate percepe ca pe niște mesaje sacre de sus, de la îngerul său păzitor…",
    "metadata": {
      "original_file": "Est-Curier_0346.html"
    }
  },
  {
    "title": "FOTO// Cum a fost omagiat Ștefan cel Mare și Sfânt la Criuleni",
    "content": "Născut la Criuleni, cu prilejul celei de a 500 aniversări de la moartea domnitorului Ștefan cel Mare și canonisirea acestuia, festivalul ”Un trandafir, o lumânare pentru Ștefan cel Mare și Sfânt” a adunat în piața ce-i poartă numele și la 9 iulie 2023 multă lume. Aceiași oameni ca la început, doar că în 19 ani mai bătuți de vreme și speranțe cu aceleași emoții vorbeau despre mândria de a fi ”urmașii lui Ștefan”.\n\nOrganizat de Protopopiatul de Criuleni și Dubăsari, Secțiile cultură și turism Criuleni, Dubăsari festivalul a mai peregrinat din sat în sat ca să adune la cea de a XIX-a ediție, din nou la Criuleni, artiști și meșteri populari din regiune. Corul Protopopiatului de Criuleni și Dubăsari a dat isonul festivității, venind și cu un Te-deum susținut de protopopul Teodor Pelin. Ansamblurile folclorice ”Șezătoarea” (Criuleni), ”Mugurașii” (Cruglic), ”Răzășii” (Mașcăuți), ”La Stânca” (Dubăsarii Vechi), ”Vatra Neamului” (Cimișeni) ”Dor”, (Hîrtopul Mare), ”Mărgăritare” (Corjova), ”Răzășeana” (Drăsliceni), ”Dacii Liberi” (Măgdăcești), ”Măleanca” (Bălăbănești) au cântat de neam și dor. Au trecut Nistrul ca să li se alăture în întregirea sentimentului de mândrie de neam și membrii colectivului ”Cociereanca” de la Cocieri, Dubăsari. Fanfara ”Stejăreii” de la Slobozia Dușca, Corul „Balada” de la Măgdăcești, dansatorii studioului artistic ”Free Star” și cei din ansamblul ”Țărăncuța” au făcut să tresară inimile celor prezenți.\n\nNu au fost lipsă și meșterii populari, care și-au etalat creațiile sfidând arșița.",
    "metadata": {
      "original_file": "Est-Curier_0080.html"
    }
  },
  {
    "title": "1067 de producători de energie electrică regenerabilă sunt în prezent în R. Moldova. Află cât produc",
    "content": "Conform datelor difuzate de Centrul Național de Energie Durabillă, colectate de la furnizorii de energie electrică, la sfârșitul lunii octombrie 2024, au fost înregistrați 1067 de beneficiari ai mecanismului de sprijin Facturare netă/prosumatori, cu o capacitate cumulativă de peste 25 MW (cât aproximativ 9 stații fotovoltaice de capacitatea celei ce funcționează la Criuleni ), dintre care 66 % constituie persoane fizice, iar 34 % sunt persoane juridice.\n\nProsumator este clientul final care deține instalații de producere a energiei electrice, inclusiv în cogenerare, a cărui activitate specifică nu este producerea energiei electrice, care consumă și care poate stoca și vinde energie electrică din surse regenerabile produsă în clădirea lui, inclusiv un bloc de apartamente, o zonă rezidențială, un amplasament de servicii partajat, comercial sau industrial sau în același sistem de distribuție închis, cu condiția ca, în cazul consumatorilor autonomi necasnici de energie din surse regenerabile, aceste activități să nu constituie activitatea lor comercială sau profesională primară. Cuvânt format din pro ducător + con sumator (după DEX-online) .\n\nFacturarea Netă este un mecanism de sprijin care permite deținătorilor centralelor electrice fotovoltaice să livreze în rețeaua electrică surplusul de energie produs, acesta fiind contorizat ca un echivalent monetar în contul deținătorului. Soldul disponibil poate fi utilizat pentru a plăti facturile ulterioare de energie electrică sau poate fi solicitat în numerar anual. Beneficiarii schemei de sprijin sunt numiți prosumatori.\n\nConform datelor de oficiu, ponderea de acoperire a capacităților alocate pe tipuri de beneficiari stabilită în anexa 2 la HG 401/2021 este următoarea:",
    "metadata": {
      "original_file": "Est-Curier_0215.html"
    }
  },
  {
    "title": "(Video) Bani sunt, dar nu și pentru premii",
    "content": "Dacă s-ar fi întrunit în ședința din 21 august,2020, consilierii raionului Criuleni ar fi aprobat executarea bugetului raional pentru semestrul I al anului 2020 la partea de venituri în sumă de 94383,7mii lei şi la cheltuieli în sumă de 81037,4 mii lei.\n\nTot ei ar fi atenționat conducătorii instituțiilor de învățământ, șefii direcțiilor, secțiilor şi serviciilor din subordinea Consiliului raional Criuleni asupra neajunsurilor în procesul executării bugetului instituțiilor din subordine în perioada de raportare a anului 2020, neutilizarea proporțională a transferurilor cu destinație specială de la bugetul de stat, admiterea datoriilor creditoare, imobilizarea mijloacelor financiare în datorii debitoare.\n\nÎntrucât trei tentative de a se aduna consiliul în componență deplină au eșuat din cauza unui ”interes cu fes”, am decis să-i solicităm șefei direcției finanțe Criuleni, dnei Olga Simon, să vină cu unele explicații pe marginea acelui raport.",
    "metadata": {
      "original_file": "Est-Curier_0350.html"
    }
  },
  {
    "title": "Mășcăuțenii și nu doar sunt chemați la Ziua Satului",
    "content": "Duminică, 30 iulie 2023, mășcăuțenii actuali și cei care au plecat de sub Chiclău în lumea mare, sunt invitați la Ziua Satului.\n\nAdministrația publică locală a pregătit un program dedicat celor 587 ani de la prima atestare documentară a satului în arhivele istorice.\n\nÎncepând cu ora 12.00, în scuarul casei de cultură vă așteaptă sătenii cu expozițiile lor tradiționale de tot ce au mai frumos prin casele mari și tot ce au mai bun prin cămări.\n\nCa și în anii precedenți, de Ziua Satului vor fi cinstite cuplurile ajunse la jubileul de aur al căsătoriei, familiile care au dat naștere gemenilor sau tripleților, cei mai longevivi locuitori. Vor cânta ansamblul local „Răzeșii” și oaspeții de la Hârtopul Mare – colectivul „Dor”.\n\nLocuitorii satului vor participa, tradițional, la organizarea și prezentarea expozițiilor de artizanat, de bucate tradiționale, iar seara îi vor distra artiști invitați cu această ocazie.\n\nÎn anul trecut, Ziua Satului Mașcăuți a coincis și cu ediția ordinară a Festivalului Rapsodului Popular „Pe dealul Chiclăului”, care are loc bienal în acest sat . Și „cuplurile de aur” au fost omagiate, la fel consemnată și bucuria satului pentru nașterea tripleților în una dintre familii.",
    "metadata": {
      "original_file": "Est-Curier_0079.html"
    }
  },
  {
    "title": "Pornind la drum, verificați actele",
    "content": "Până la 15 ianuarie, traficul în Aeroportul Internațional Chișinău va fi intens din cauza fluxului sporit de călători care aleg să călătorească în perioada sărbătorilor de iarnă, atenționează Secția comunicare strategică (STRATCOM), Inspectoratul General al Poliției de Frontieră al MAI .\n\nPentru a vă asigura o călătorie fără griji și pentru a contribui la buna desfășurare a proceselor în aeroport, țineți cont de următoarele recomandări:\n• Vă recomandăm să vă prezentați la aeroport cu cel puțin 3 ore înainte de ora decolării pentru a avea suficient timp să parcurgeți toate formalitățile necesare: check-in, controlul de securitate și controlul de frontieră.\n• Lichidele și produsele cosmetice trebuie să fie depozitate în recipiente de maximum 100 ml și puse într-o pungă transparentă, resigilabilă (maxim 1 litru).\n• Scoateți dispozitivele electronice mari (laptopuri, tablete) din bagajul de mână înainte de control.\n• Purtați încălțăminte și îmbrăcăminte comodă pentru a trece mai ușor prin filtrele de control.\n• Asigurați-vă că aveți documentele de călătorie valabile la îndemână.\n• Pregătiți documentele pentru control (pașaport, carte de identitate, bilet de avion).\n\nManifestăm respect reciproc și răbdare față de ceilalți pasageri, polițiștii de frontieră și personalul aeroportuar, contribuind astfel la un proces mai fluid și o atmosferă mai plăcută pentru toți.",
    "metadata": {
      "original_file": "Est-Curier_0429.html"
    }
  },
  {
    "title": "(FOTO) Eugeniu Ureche a unit iarăși generațiile la Hîrtopul Mare",
    "content": "A VIII-a ediție a concursului declamatorilor „Eugeniu Ureche – un munte de talent” organizată la Hîrtopul Mare, Criuleni, baștina acestui colos al culturii naționale, a adunat persoane de diferite vârste.\n\nActor, cântăreț de operă, regizor, scenograf, artist plastic, giuvaergiu, ilustrul hârtopean, supranumit și Patriarhul teatrului din Republica Moldova, a fost și un model de comportament, Demnitate pentru oamenii de artă și simpli cetățeni. Generații de moldoveni, de prin satele îndepărtate au crescut ascultându-l fascinați la emisiunea radiofonică ”Teatrul la Microfon” sau spunând ”Povestea de seară”. Alexandru Rusu de la Izbiște povestea cum în copilărie credea că povestitorul era bunelul, pe care nu l-a cunoscut.\n\nConcursul organizat de Biblioteca publică Hîrtopul Mare a divizat cei 27 de declamatori, veniți din Miclești, Stețcani, Rîșcova, Ișnovăț, Izbiște, Cruglic, Slobozia Dușca, Boșcana, Hrușova, Zăicana, Jevreni, Pașcani, Dubăsarii Vechi, Hîrtopul Mic, în două categorii de vârstă: 14-19 ani și 20+.\n\nMai patetici – tinerii, deja mai cumpătați – adulții, au recitat făcând spectatorii să zâmbească, să lăcrimeze, adică să trăiască clipa.\n\nBerzan Ana din s. Dubăsarii Vechi, Elena Grecu și Tatiana Grajdieri, Rățoi Ariana din s. Cruglic, Jesi Nicu din s. Rîșcova, Burciu Madalina, s. Hîrtopul Mic, Sprincean Anastasia din s. Ișnovăț, Ochișan Andreea din s. Miclești, Anghelici Nadejda și și Darii Lilia, s. Zăicana, Chetreanu Vladilina și Leahu Iana din s. Jevreni, Cebotari Beatrice din s. Boșcana, Istrati Cristina, s. Slobozia Dușca, Eșanu Olga, s.Pașcani au adunat aplauze și au generat emoții.\n\nCei trecuți de 20+ au demonstrat că măiestria scenică se dezvoltă în timp. Stan Nicolae, s. Ișnovăț, Novac Liuba și Belaia Anastasia, s. Dubăsarii Vechi, Țiganaș Maria, s. Cruglic, Berlinschi Viorica, s. Stețcani, Rusu Alexandru, s. Izbiște, Stavila Lidia, Brînză Liliana, s. Jevreni, Cristea Natalia, s. Zăicana, Ursachi Natalia și Cornea Ana, s. Hîrtopul Mare, Bustiuc Nina și Vieru Olga, Miclești au trait pe bune poezia în scenă. De altfel, ediția curentă s-a remarcat prin activismul declamatoarelor trecute de 80 de ani, cele care în diferite circumstanțe au avut ocazia să-l cunoască personal pe Eugeniu Ureche, dar și a doamnelor care au prins poftă de a face versuri după ce au trecut de prima tinerețe.\n\n– Poate că cineva se întreabă ce face și bătrâna asta aici? Am venit să mă bucur- spunea profesoara Ana Cornea – L-am cunoscut fiind student pe Eugeniu Ureche și ne impresiona, atunci în anii 50, prin vorbirea-I curată, românească. Era curajos pentru că-și cunoștea valoarea…\n\nCa doza de poezie să fie mai ușor asimilată Sorin Rusu de la Izbiște, Marinela Ceban de la Slobozia Dușca și Andreea Baran de la Hrușova (în imagine)au încântat publicul cu vocea și talentul lor de muzicieni.\n\nCornelia Catărău, organizatoarea acestui concurs, bucuroasă de reușita lui, spunea că a rămas surprinsă de receptivitatea colegilor și de a numărul doritorilor de a participa la el.\n\nCine dintre acești bravi participanți au fost desemnați de juriul reprezentat de Bobeico Valentina, specialist principal, Secția Cultură și Turism Criuleni, Viorica Șapavalov, director, Biblioteca Publică Orășănească „T.Isac”Criuleni, Anghelici Eugenia, primar al com. Hîrtopul Mare, Grati Valentina, profesor de română și Bîtca Elena, specialist Centrul de Tineret „Unit” în categoria premianților aflați din paginile ziarului ”Est-Curier”.",
    "metadata": {
      "original_file": "Est-Curier_0096.html"
    }
  },
  {
    "title": "Granturi pentru femei implicate în afaceri",
    "content": "Programul de susținere a antreprenoriatului feminin, gestionat de Organizația pentru Dezvoltarea Antreprenoriatului, cu suportul Guvernului Republicii Moldova și a Uniunii Europene, va oferi sprijin financiar și asistență tehnică femeilor antreprenoare și are scopul de a încuraja creșterea și durabilitatea afacerilor acestora.\n\nProgramul prevede acordarea de suport financiar nerambursabil, cu o valoare de până la 200.000 lei, destinate antreprenoarelor aflate la început de drum. De asemenea, se prevede acordarea de suport financiar nerambursabil de până la 600.000 lei, destinate întreprinderilor în dezvoltare.\n\nProgramul mai prevede asistență tehnică specializată pentru susținerea și îndrumarea femeilor cu afaceri în dezvoltare, oferindu-le acces la resurse și expertiză care să le ajute să-și valorifice potențialul, și să depășească obstacolele întâmpinate pe parcursul activităților.\n\nInformații mai detaliate despre condițiile și procedura de aplicare la Program și ?????? ?? \n\n ???????? este disponibil pe pagina ODA: www.oda.md/granturi/program-an treprenoriat-feminin",
    "metadata": {
      "original_file": "Est-Curier_0242.html"
    }
  },
  {
    "title": "Nadejda Canțîr: „La rândul meu, ajut tânăra generație”",
    "content": "De trei ani de zile, Nadejda Canțîr este antrenoarea care crede în fiecare copil ce trece pragul clubului său de kickboxing din Hîrtopul Mare sau, mai nou, din Rîșcova, r. Criuleni. Antrenoarea încearcă să le deschidă noi orizonturi și să-i familiarizeze cu cultura europeană a sportului care a propulsat-o în rândul campionilor, când era și ea discipolă.\n\nAre 33 de ani și antrenează luptători, fete și băieți, la ea acasă, în satul său de baștină, pentru că este convinsă că în sate este și mai mare nevoie de activități pentru copii, de tot felul, inclusiv sportive.\n\nSpune că a decis să le ofere copiilor ceea ce nu a avut ea, când era mică și se antrena – o sală de sport acasă. Ea și-a văzut visul realizat, de a fi campioană, dar a trebuit să facă naveta la Chișinău. De aceea, în 2020, a apelat la ajutorul comunității și cu muncă comună a sa, a susținătorilor săi, a părinților copiilor din sat, cu aportul autorităților locale și raionale, a amenajat un centru de antrenamente în subsolul gimnaziului din Hîrtopul Mare. Recent, a căpătat și susținerea comunității vecine, Rîșcova, care, la fel, au găsit o încăpere și au ajutat la reparația ei, ca să fie loc de antrenamente pentru elevii gimnaziului din sat.\n\n„Antrenorii mei n-au făcut bani pe seama mea. Nu și-au construit case și vile, dar m-au ajutat gratuit. Așa am ajuns, unde am ajuns. Și eu, la rândul meu, ajut tânăra generație” , spune Nadejda.\n\nSuccesele copiilor i-au demonstrat că a făcut o alegere corectă și are suficiente motive de mândrie pentru ei. Recent, în perioada 1-3 noiembrie, doi dintre discipolii săi incluși în lotul național al Federației Naționale de K-1 (FNK-1 Moldova) au câștigat cele mai înalte titluri la Campionatul Mondial XFC, care s-a desfășurat la Roma, Italia. Este vorba de Busuioc Constantin din Hîrtop, și Popa Petru din Stețcani, care se antrenează în filiala Rîșcova. Nadejda consideră că elevii săi au reprezentat cu onoare imaginea Republicii Moldova și a raionului Criuleni la aceste competiții, datorând succesul și altor oameni care susțin sportul, local sau național, inclusiv conducerii Școlii Sportive Criuleni (directoare Alexandra Camenșcic), al cărei angajată este, dar și Federației Naționale de Kickboxing și antrenorilor lotului național.\n\nNadejda Canțîr: „Discipolii mei au participat, în premieră, la un campionat mondial, și au devenit campioni absoluți la categoria de greutate 37 și 48 de kg. Copiii s-au antrenat și de câte două ori pe zi, și în zilele de odihnă, au făcut tot ce le-a stat în puteri pentru a urca pe podium, pentru victorie!”.",
    "metadata": {
      "original_file": "Est-Curier_0307.html"
    }
  },
  {
    "title": "Elevii din Oxentea duc produse ecologice la IarmarEco 2021",
    "content": "Grădina școlară de la gimnaziul din Oxentea, r-nul Dubăsari este un laborator agricol, dar și antreprenorial pentru elevi. Aici ei învață cum se obține roada pornind de la creșterea răsadei, sădirea și îngrijirea plantelor până la recoltare și comercializarea roadei.\n\nLegumele obținute sunt folosite la cantina școlii, iar surplusul este comercializat sătenilor.\n\nÎn această toamnă elevii oxenteni vor ieși din aria localității și vor scoate roadele din „Grădina școlară” la capitală. Elena Botnari, Andreea Aron și Andreea Botnari sunt membre a clubului „Tinerii grădinari” și din primăvară visează să ajungă la târg.\n\nDuminică, 26 septembrie, acestea vor participa la a IX-a ediție a IarmarEco 2021, desfășurat în parcul din Valea Trandafirilor cu un lot de roșii și de cartofi. Va fi o experiență inedită căci „vânzătorii” pe lângă promovarea produselor ecologice vor dezvolta și aptitudinile antreprenoriale.\n\nAndrei Leunti, directorul gimnaziului din Oxentea spune că discipolii săi au mai participat la două ediții ale târgului, desfășurate la Rezina și la Râșcova. Atunci au avut un sortiment mai mare de legume. În anul acesta, pentru a asigura rotația culturilor în sere, au sădit castraveți, ridichi, intercalate cu răsad de roșii. Astfel toamna au roșii în a doua cultură și cartofi. Bucuria verii, însă, au fost pomușoarele de pe plantația de zmeur și coacăz sădită în octombrie 2020.\n\nProiectul „Grădina școlară” la Oxentea se implementează cu suportul Uniunii Europene, prin programul EU4Youth, și cofinanțat de Crucea Verde Internațională în perioada 2018- 2022. Parteneri ai proiectului sunt Centrul Național de Mediu din Moldova, Crucea Verde Belarus, Crucea Verde Ucraina, Fundația John Paul II Italia.",
    "metadata": {
      "original_file": "Est-Curier_0184.html"
    }
  },
  {
    "title": "Cea mai elocventă lecție de educație civică",
    "content": "⅓ din elevii clasei a 12-a de la LT ”Boris Dînga” au absentat azi la lecția de educație civică. Nu, nu au chiulit, ci au decis să demonstreze că implicarea civică presupune și implicare fizică. S-au mobilizat și au mers să doneze sânge.\n\n– Nu am fugit de la lecție, dar am plecat să facem un bine comunitar și dna profesoară ne-a înțeles, – a explicat una dintre eleve . – Chiar dacă ni se cuvine o zi de odihnă nu vom profita de ea, căci suntem absolvenți și nu vrem să pierdem nici o lecție.\n\n– A fost o experiență memorabilă. Mi-a plăcut că toți au fost amabili. Mi-a fost interesant să aflu că cu cât mai mult oferi, cu atât mai mult primești înapoi, – ne-a mărturisit liceana Daria Carp.\n\n– A fost foarte bine că au venit tinerii, voluntar, să doneze sânge. De data asta nu am făcut un anunț public. Nu am chemat lumea. De regulă, cei mai frecvenți donatori sunt lucrătorii medicali, dar donatorii de sânge sunt foarte importanți, căci lunar 15-25 persoane, internate în spitalul nostru, au nevoie de transfuzii de sânge sau plasmă. Facem până la 40 de transfuzii lunar și pentru aceasta trebuie să avem rezerve. În cazul unui pacient cu hemoragie e nevoie de 8-9 donatori. Sângele acestora, însă, nu se transfuzează direct persoanei pentru care au fost delegați, pentru că necesită examinare, preparare și pentru aceasta este nevoie de timp. Pacientul nu poate aștepta și, respectiv, se folosește sângele, care este deja verificat. Astfel, chiar dacă donatorul și beneficiarul nu se cunosc între ei, este salvată o viață, – ne-a informat medicul transfuziolog Eduard Cernov.\n\n– Azi au fost 30 de donatori, – ne-a spus asistenta medicală Galina Samoil. – Echipa de la Chișinău de la Centrul Republican de Transfuzie a Sângelui a avut o deplasare reușită. De regulă, vin la noi de 2-3 ori pe an și 120 persoane sunt așteptate să doneze sânge, ca să poată contribui la salvarea celor aflați în pericol. Venind să facă un bine, unii se pot salva pe sine înșiși. Avem cazuri când, în urma analizelor, verificărilor la care este supus sângele donatorului, persoana descoperă că suferă de o boală de care nici nu bănuia și astfel poate începe tratamentul mai operativ.\n\n– Am fost oleacă speriat la început, dar am ieșit bucuros, mândru că am putut ajuta un om bolnav. Ar fi bine să participe mai multă lume la asemenea acțiuni. Nu este nici un risc, medicii te întreabă, te examinează și nu fiecare e acceptat să doneze sânge, dacă există vreo bănuială că ar putea avea probleme de sănătate, – ne-a zis și Daniil Donscoi (în imagine).",
    "metadata": {
      "original_file": "Est-Curier_0491.html"
    }
  },
  {
    "title": "(Video) Lansarea proiectului „Şcoala ECO” a avut loc la Boşcana",
    "content": "Şcola din Boşcana, Criuleni, a fost aleasă în calitate de platformă de lansare a proiectului „Școala ECO – crearea sistemul integrat de gestionare a deșeurilor”, implementat de către Asociația Obștească “Hai Moldova” în 10 instituţii de învăţământ din republică.\n\nEvenimentul de lansare s-a desfăşurat la 16 septembrie, în incinta Liceului Teoretic “Mihail Stratulat”, din comuna Boșcana, r. Criuleni, cu participarea elevilor, organizatorilor şi oaspeţilor din administraţia raionului. Proiectul constă în dotarea şcolilor participante, pe fiecare etaj, cu tomberoane speciale pentru colectarea selectivă a gunoiului, cu instalarea unei platforme de stocare a deşeurilor selectate în curtea şcolii, şi crearea posibilităţilor de a composta în lăzi speciale deşeurile vegetale, pe care elevii, împreună cu personalul didactic, le adună de pe teritoriul vast al instituţiei de mai multe ori pe parcursul anului.\n\nCoordonatoarea proiectului, Nadejda Cebotari, de la AO „Hai, Moldova”, spunea că reuşita acestuia se ascunde în efortul fiecăruia de a selecta şi a nu arunca laolaltă deşeurile, iar la finele unui an de proiect, fiecare şcoală participantă va fi apreciată în cadrul unui concurs. Proiectul presupune dezvoltarea unui sistem integrat de management al deșeurilor, crearea infrastructurii necesare colectării selective și gestionării corecte a deșeurilor, în conformitate cu legislația în vigoare, şi activităţi de educare şi implicare a comunităţilor școlare în programe interesante de educație ecologică, cu aplicare practică a cunoștințelor.\n\nViorica Stavila, directoarea Liceului „M.Stratulat”, spune că toţi cei 357 de elevi şi cadrele didactice a liceului din Boşcana se vor bucura de acest proiect, care este un prilej minunat de a-i învăţa pe elevi cum se menţine ordinea pe teritoriul şcolii, care le este ca şi o a doua casă. Spaţiul în care se va colecta gunouiul va fi eliberat de reciclabile, cind va fi umplut, iar vestea cea bună este că resturile vegetale colectate de pe teritoriul şcolii – iarba uscata si frunze, vor fi compostate într-o ladă specială. Anterior şcoala suporta cheltuieli pentru a le transporta cu o remorcă de tractor la gunoiştea satului, de mai multe ori pe an, acum însă speră să minimalizeze cu mult cantitatea de deşeuri care vor fi transportate la groapa de gunoi.\n\nProiectul este susţinut financiar de către un producător de băuturi îmbuteliate, care a finantat constructia platformelor. Alexandru Gâncu reprezentantul partenerului, a spus că speră să fie replicat acest proiect în cât mai multe şcoli din Moldova, iar acţiunile finanţate de antreprenor coincid cu viziunea companiei: „O lume fără deşeuri”. Pavel Spînu, preşedintele raionului Criuleni, a remarcat că şi consilierii raionali au contribuit la acest proiect, când, prin vot, au acceptat colaborarea cu „Hai, Moldova”, primul proiect realizat fiind cel de plantare a copacilor în câteva localităţi.\n\nElevii prezenţi au demonstrat cum se separă corect deşeurile în tomberoanele de diferite tipuri, de ce se pliază ambalajele.\n\nOrganizatorii vor duce evidenţa cantităţii de deşeuri selectate colectate, operatorul privat care le va ridica va da şi el un raport după ce deşeurile colectate vor fi cântărite, sortate încă o dată la staţia de sortare, iar şcoala care a acumulat cel mai mult şi a selectat mai corect, va fi premiată.\n\nVoluntarele Mihaela şi Dumitriţa, cl. 10, şi membrele grupului „Impact”, s-au mai implicat şi anterior în proiecte de mediu în localitatea Boşcana: „Am ajutat la instruirea tinerilor despre necesitatea selectării gunoiului, în sat, iar ulterior, printr-un proiect, am instalat două tomberoane din plasă, pentru plastic, pe strada principală din sat, şi trei coşuri de gunoi în curtea şcolii, în care elevii pun deşeurile reciclabile. O să ne implicăm voluntar şi în acest proiect, care este unul important pentru educaţia tnerilor din localitatea noastră”.\n\nÎn proiectul „Școala ECO – crearea sistemul integrat de gestionare a deșeurilor” vor participa şi instituţiile de învăţământ preuniversitar din Zăicana, Jevreni, Coşerniţa, Oniţcani, Slobozia-Duşca şi or. Criuleni şi în trei şcoli din or. Sângera, mun. Chişinău.",
    "metadata": {
      "original_file": "Est-Curier_0185.html"
    }
  },
  {
    "title": "Rabia apare încă în Moldova, iar atenția oamenilor trebuie să rămână sporită",
    "content": "28 septembrie este Ziua Mondială de luptă împotriva rabiei, o inițiativă globală care vizează creșterea gradului de conștientizare și accelerare a eforturilor pentru eliminarea rabiei.\n\nRabia (popular – turbarea) este o boală infecțioasă virală incurabilă, cauzată de virusul rabic, ce afectează sistemul nervos central (creierul și măduva spinării) atât la animale, cât și la oameni. Animalele infectate pot răspândi boala prin intermediul salivei în cazul mușcăturii sau prin contactul cu țesutul cerebral în cazul sacrificării și tranșării animalelor bolnave. În procesul declanșării îmbolnăvirii, câinii reprezintă principala sursă de infecție – peste 99% dintre cazurile umane sunt rezultatul expunerii la mușcătura unui câine infectat.\n\nÎn Republica Moldova, cazurile de îmbolnăvire a populației prin rabie sunt rare (în perioada 2003-2023 – 2 cazuri), însă aceasta rămâne a fi o problemă majoră de sănătate publică, condiționată de situația epizootologică din țară și gravitatea acestei boli.\n\nÎn țara noastră, acordarea asistenţei antirabice este asigurată de medicii chirurgi și traumatologi, responsabili de aceasta. Anual, în instituţiile medicale se adresează 4500-5000 persoane mușcate de diferite categorii de animale.\n\nConform datelor raportate în adresa ANSP de Centrul Republican de Diagnostică Veterinară (CRDV), în primele șase luni ale anului curent, au fost examinate 55 de animale suspecte la rabie, virusul fiind detectat la șase dintre acestea (o pisică, doi câini, două bovine și o vulpe) în r-le Florești, Rezina, Comrat, Călărași și Anenii Noi. Astfel, animalele domestice sunt antrenate în procesul epizootic, ceea ce denotă apropierea surselor de infecţie rabică de populaţia localităţilor, fapt ce creează condiții de apariţie a cazurilor de rabie umană.\n\nRecomandăm următoarele măsuri de comportament, atât cu animalele sălbatice, cât şi cu cele domestice:\n• evitarea contactului apropiat cu animale, mai cu seamă cu cele fără stăpân (prinderea, mângâierea lor, hrănirea);\n• abţinerea de la practica prinsului în capcane a vulpilor, jderilor şi altor animale de pradă, deoarece acestea sunt sursele principale ale virusului rabic;\n• vaccinarea animalelor de companie, iar, în caz de îmbolnăvire, adresarea la medicul veterinar;\n• persoanele agresate de orice categorie de animale trebuie să efectueze prelucrarea imediată a rănii – spălarea abundentă cu săpun sub apă curgătoare și prelucrarea cu tinctură de iod. Aceste acţiuni asigură înlăturarea a circa 50-70% din cantitatea de virus din rană;\n\nÎn cazul în care ați fost agresat de orice animal, urmați aceste sfaturi:\n• spălați din abundență timp de 10 – 15 min cu apă și săpun locul mușcăturii;\n• prelucrați marginile rănii cu soluții de alcool etilic 70% sau iod 5%. Aceste acțiuni asigură înlăturarea și neutralizarea unei cantități considerabile de agenți biologici, inclusiv virusul rabic;\n• adresați-vă la cea mai apropiată instituție medicală pentru a primi la necesitate tratamentul curativ-profilactic antirabic;\n• comunicați informația disponibilă despre animalul agresor pentru luarea măsurilor necesare de reducere a riscului de răspândire a bolii la alte persoane și animale.\n\nAdresarea la timp după asistenţa antirabică şi urmarea tratamentului curativ-profilactic este unica șansă de a supraviețui în caz de infectare cu rabie!\n\nPersoanele agresate de animale trebuie să solicite de urgență asistenţă medicală în cea mai apropiată/accesibilă instituție medicală. Medicul specialist va decide necesitatea şi volumul vaccinării curativ profilactice.\n• În acest moment, rabia este responsabilă de 59 de mii de decese umane în fiecare an, iar 95% din acestea se înregistrează în Asia și Africa. Din toate persoanele mușcate de animale suspecte 40% sunt copii sub vârsta de 15 ani.\n• Mușcăturile și zgârieturile de câine cauzează 99% din cazurile de rabie la om și pot fi prevenite prin vaccinarea câinilor și prevenirea mușcăturii.\n• Odată ce virusul infectează sistemul nervos central și apar simptomele clinice, rabia este fatală în 100% din cazuri.\n• Cu toate acestea, decesele cauzate de rabie pot fi prevenite cu profilaxia post-expunere promptă (PEP) prin oprirea virusului să ajungă la sistemul nervos central. PEP constă în spălarea completă a rănilor, administrarea unui curs de vaccin antirabic uman și, atunci când este indicat, imunoglobuline antirabice (RIG).\n• Dacă o persoană este mușcată sau zgâriată de un animal potențial turbat, ar trebui să solicite imediat și întotdeauna îngrijire PEP.\n• OMS și partenerii săi la nivel mondial urmăresc să pună capăt deceselor umane cauzate de rabia mediată de câini printr-o abordare cuprinzătoare One Health care promovează vaccinarea în masă a câinilor, asigurând accesul la PEP, instruirea personalului medical, supravegherea îmbunătățită și prevenirea mușcăturii prin conștientizarea comunității.",
    "metadata": {
      "original_file": "Est-Curier_0490.html"
    }
  },
  {
    "title": "Cum să îți cauți eficient de lucru online în 2024? Ghid esențial",
    "content": "Ai la dispoziție trei metode principale de căutare online a unui job:\n• Site-uri de recrutare: Intră pe site-uri specializate în recrutare, cum ar fi delucru.md, unde sunt plasate o multitudine de locuri de muncă: lucru în Chișinău și în toată țara.\n• Grupuri specializate pe rețelele de socializare: Explorează grupuri de Facebook sau alte rețele sociale unde sunt postate anunțuri de angajare. Uneori, angajatorii caută direct pe aceste platforme candidați potențiali.\n• Site-ul companiei: Verifică site-ul companiei sau companiilor care te interesează pentru a vedea dacă sunt posturi vacante disponibile și pentru a trimite aplicații directe.\n\nAzi ne concentrăm pe primele două puncte, deoarece celelalte sunt mai intuitive. Iată câteva aspecte de luat în considerare pentru fiecare metodă:\n\nCând navighezi pe delucru.md sau alte platforme similare, trebuie să știi că:\n• Companiile trimit ofertele lor către site-ul de recrutare.\n• Informația este filtrată și pusă la dispoziția ta.\n• Dacă ești interesat de un anunț, trimiți direct CV-ul și alte documente cerute către compania respectivă.\n\nÎn grupurile de Facebook sau alte rețele sociale, procedura este similară, dar cu unele diferențe:\n• Anunțurile pot fi mai puțin verificate, deci este important să fii atent la ofertele suspecte.\n• Poți întâlni anunțuri dubioase care promit salarii mari și condiții de muncă ireale. De exemplu, trebuie să fii atent/ă la joburi particulare, precum bonă sau îngrijitor de animale, pentru că implică lucrul la domiciliul străin.\n• Este recomandat să verifici identitatea companiei și să pui întrebăriesențiale înainte de a continua discuția.\n• Dacă alegi să îți anunți intenția de angajare pe aceste platforme, asigură-te că oferi toate informațiile relevante pentru a fi contactat de potențialii angajatori.\n\nNu uita, chiar dacă site-urile și grupurile online îți ușurează căutarea de joburi, tot este necesar să investești puțin efort și atenție în procesul de selecție. Fiind informat și precaut, vei avea mai multe șanse să găsești jobul potrivit pentru tine.\n\nAcesta este un advertorial.",
    "metadata": {
      "original_file": "Est-Curier_0243.html"
    }
  },
  {
    "title": "Ecaterina Olcenco: „Putem ridica această țară doar dacă luptăm pentru ea”",
    "content": "Al doilea an, Ecaterina Olcenco este medic de familie la Oficiul Medicului de Familie Corjova, r. Criuleni, parte a Centrului de Sănătate Criuleni. A revenit în Republica Moldova să studieze medicina după o copilărie și adolescență petrecute în Norvegia. Ecaterina este fiică de medici, de aceea spune că nici n-a făcut mare efort să aleagă o profesie – pur și simplu și-a urmat părinții.\n\n„Am absolvit la Chișinău medicina generală, rezidențiat cu specializare în medicina de familie. Acum am statut de tânăr specialist, am fost repartizată să lucrez în r. Criuleni, la Centrul de Sănătate Criuleni mi s-a recomandat Corjova, așa ca să-mi fie comod să fac naveta. Eu, de fapt, am revenit în Moldova din Norvegia și am decis să-mi continui viața aici. În Chișinău medici sunt suficienți, dar în raioane, nu prea, nu doresc să vină tinerii în sat. Deși sunt vorbitoare de limbă rusă, de când lucrez în sat, vorbesc româna mai bine. În sat e mai greu, pentru că aici, pe lângă medicul de familie, nu sunt medici de alte specialități la îndemână, cum e la oraș. Dar este și un avantaj: e o școală foarte bună. Zilnic am de la 25 la 30 de pacienți la cabinet.” – povestește tânăra doctoriță.\n\nPe lângă muncă, Ecaterina reușește să observe și frumusețea peisajului satului Corjova care a adoptat-o de ceva timp: „E un sat foarte frumos, Nistrul e frumos. Chiar sunt destul de mulți tineri care se strămută la Corjova din alte localități, observ asta după cum vin la oficiu să îi luăm la evidență, chiar și cu copii mici”.\n\nDe Ziua Tineretului, Ecaterina vrea să le ureze tinerilor mult curaj, să nu se lase bătuți și să creadă că pot ridica țara doar dacă luptă pentru ea. Și autorităților le dorește să aibă grijă de cetățeni, deși spune că e departe de politică: „Tare aș vrea ca autoritățile să ne vadă, să ne audă, nu doar pe noi, medicii, dar și pe toți ceilalți locuitori!”",
    "metadata": {
      "original_file": "Est-Curier_0306.html"
    }
  },
  {
    "title": "Pentru că nu sunt ziare, turiștii pot alege o carte salvată. Vezi cine și cum salvează cărțile vechi",
    "content": "Szasz Terez este învățătoare într-o școală mică rurală, și în vacanța de vară, împreună cu fiica sa, care e studentă la litere, au grijă de căruța cu cărți a proiectului „Salvatorii de cărți”.\n\nAl doilea an, locuitorii și turiștii care vin să se recreeze la lacul Ursu din Sovata, jud. Mureș, România, observă chiar lângă havuzul din centrul stațiunii o căruță cu cărți, colorată în roșu aprins. Femeia spune că a acceptat acest post pentru că se pricepe cât de cât la cărți, dar și pentru că îi place acest „sport” de vacanță.\n\n„E și un sport, pentru că e nevoie să cobori, să urci, să cari lăzile cu cărți, dar îmi place să văd că mai sunt oameni care citesc, de aceea am acceptat” – spune Terez.\n\nDin spusele sale, primăria s-a hotărât să facă un chioșc din acestea pentru că nu se găsesc ziare în Sovata.\n\n„Proiectul este un parteneriat al primăriei Sovata cu o instituție de caritate din Ungaria, care și sunt „Salvatorii de cărți”. În fiecare vară, timp de 5 ani, această căruță cu cărți va staționa în acest loc. Cărțile le primim din donații. Cine nu mai vrea să aibă acasă cărți, s-au plictisit sau ocupă prea mult loc, le donează. Primăria ne-a oferit o sală liberă într-o fostă grădiniță de copii și oamenii le pot aduce acolo. Noi încercăm să le vindem cât mai ieftin, de la 10 lei bucata, dar avem și de 15 și de 30 de lei. Oricum, cărțile noi sunt mult mai scumpe în librării. Ca să fie pe gustul tuturor, pentru că nu toată lumea vrea să cumpere cărți vechi, cu banii obținuți cumpărăm și cărți noi. Acelea sunt la preț de librărie.” – povestește Szasz Terez.\n\nPentru că este un proiect venit din Ungaria, doamna își primește salariul de la inițiatorii proiectului. În România mai există o asemenea „căruță cu cărți” la Satu Mare, la fel, o zonă mai mult populată de maghiari, pe când în Ungaria proiectul este răspândit în mai multe localități, inclusiv în orașe mari, precum capitala Budapesta.\n\nTerez este cea care decide ce cărți va pune la dispoziția publicului azi sau mâine. „Pentru unii o carte poate fi folositoare. Poate nu e calitatea de care ar vrea, dar nu sunt rupte. Interesul depinde de ce fel de turiști vin. Dacă vin turiști care nu vorbesc româna sau maghiara, nu se avântă pe aici. Dar avem cărți și în germană, engleză, franceză, foarte puțin în rusă, în italiană. Ce primim din donații. Avem de toate felurile, începând de la religie și până la gastronomie, pentru copii, pentru adulți, etc… Sezonul începe pe 15 iunie și durează până pe 15 octombrie, până la Festivalul Dovleacului – o tradiție aici, în Sovata ” – adaugă Terez.",
    "metadata": {
      "original_file": "Est-Curier_0078.html"
    }
  },
  {
    "title": "Bugetul raionului Criuleni, aprobat cu un deficit de peste 10 mln lei (video)",
    "content": "Vineri, 20 decembrie, 2024, 30 de consilieri ai raionului Criuleni, care au participat la ședință, au discutat proiectul bugetului pentru anul 2025, aprobat în mărime de 236.066,5 mii lei la venituri și 246.360,2 mii lei la cheltuieli. Conform proiectului, prezentat de către Olga Simon, șefa Direcției Finanțe, cel mai scump domeniu este cel al învățământului, pentru asigurarea căruia sunt necesare 196.921 mii lei. Pentru întreținerea aparatului președintelui raionului sunt planificați 10.041 mii lei; întreținerea direcției finanțe – 3.294,5 mii lei; direcției agricultură – 1.938,2 mii lei; direcției construcții și arhitectură – 1.392,1 mii, întreținerea și reparația drumurilor – 11.485 mii lei. Pentru cultură, artă, sport și activități de tineret – 14.066,9 mii lei, dintre care pentru Școala de sport raională – 4.182,6 mii lei, Centrul raional de cultură „G. Sîrbu” – 3.859,1 mii lei, Centrul de tineret UNIT – 2.843,0 mii lei. \n\n Doar 2. 202 mii lei din suma bugetului sunt veniturile proprii ale raionului Criuleni, celelalte mijloace pentru activitatea instituțiilor raionului sunt transferuri din bugetul de stat. Vedeți detaliile în anexele deciziei:\n\nDeși deficitul bugetar depășește 10 mln de lei, consilierii au votat documentul unanim, chiar dacă au pus în discuție utilitatea alocării a 330 de mii de lei pentru plata arendei spațiilor unui antreprenor, în care se păstrează utilajul procurat pentru proiectul rămas pe hârtie – stația de epurare de la Onițcani. Chiar și o propunere sarcastică a fost enunțată – de a schimba antreprenorul și locația, să mai câștige cineva bani de la stat pentru niște fiere vechi care nu vor mai fi utilizate vreodată.\n\nAm cerut Olgăi Simon, șefei Direcției Finanțe, să explice, cum va fi acoperit deficitul bugetar de 10 mln de lei, și a spus: „Deficitul va fi acoperit din soldul bugetar. Adică, pentru anul 2024 nu se fac toate cheltuielile. Noi estimăm că la 31 decembrie 2024, când închidem anul bugetar, o să avem acest sold. Și conform analizei Direcției Finanțe, planificăm să acoperim deficitul de anul viitor cu acest sold”.\n\nRadu Ilieș, președintele comisiei buget și finanțe din cadrul Consiliului Raional, și președinte ales al ședinței din 20 decembrie, a spus, la solicitarea „Est-Curier”, că soldul se va cunoaște abia în februarie anul viitor și că membrii comisiei au primit asigurări de la Direcția Finanțe că acesta va acoperi deficitul existent. „Dacă nu se va întâmpla, atunci bugetul va rămâne deficitar și noi vom trebui să ne gândim din ce surse să acoperim sau din ce cheltiueli să reducem”, a precizat Radu Ilieș.",
    "metadata": {
      "original_file": "Est-Curier_0428.html"
    }
  },
  {
    "title": "(Foto) Elevii din Criuleni respectă tradiția mărțișoarelor agățate de copaci",
    "content": "An de an, discipolii Nataliei Cangea, meșteriță populară și pedagog la Centrul de Creație și Agrement al Elevilor din Criuleni, pregătesc din timp mărțișoare de mărimi mai mari pentru a onora tradiția de a împodobi cu ele copacii în ultima zi de martie.\n\nNici acest an nu a fost o excepție. Datorită străduinței discipolilor și profesoarei lor, câțiva pomi au căpătat decor ales, spre admirația trecătorilor și a celor care au muncit, bucuroși de rezultat.",
    "metadata": {
      "original_file": "Est-Curier_0097.html"
    }
  },
  {
    "title": "Guvernul a aprobat alocarea adițională a banilor pentru fermierii din r. Dubăsari",
    "content": "Guvernul a aprobat, la 18 decembrie 2024, alocarea sumei de 2,6 mln lei, care urmează a fi distribuită ferimerilor din stânga Nistrului, ce prelucrează terenuri după traseul Rîbnișa-Tiraspol și care sunt nevoiți să achite taxe de trecere a așa numitei frontiere, pentru a-și transporta pe ogoare tehnica, semințe sau îngrășăminte, și roada, după recoltare.\n\nOleg Serebrian, șeful Biroului pentru Rentegrare, a propus modificarea p. 2 din HG nr. 341 din 2024, care se referă la alocarea adițională a 2.6 mln de lei pentru compensarea parțială a cheltuielilor suportate de proprietarii de terenuri agricole, amplasate după traseul Rîbniţa-Tiraspol, ca urmare a impunerii de către Tiraspol a plăților ilegale la transportarea recoltei sau a materialului semincer prin posturile neautorizate de control din Zona de Securitate. Astfel, suma compensațiilor oferite fermierilor, prin intermediul Programului activităților de reintegrare a țării pentru anul 2024 va constitui 4,6 mln. de lei.\n\nBanii urmează să ajungă la fermieri până la finele anului bugetar curent, prin intermediul Consiliul raional Dubăsari, în baza Regulamentului nr.3/4 din 20 august 2024, aprobat de consiliu.",
    "metadata": {
      "original_file": "Est-Curier_0214.html"
    }
  },
  {
    "title": "29 de ani de speranțe. Sergiu Popa: ”Mai rămân optimist!\"",
    "content": "Au votat şi au semnat Declaraţia de Independenţă 278 de deputaţi, aleşi în mod democratic la scrutinul din 1990 în Parlamentul Republicii Moldova de legislatura a XII-a (1990 – 1994). Erau promotori activi ai ideii şi principiilor statornicirii Republicii Moldova ca stat suveran şi independent, anterior adoptând şi hotărâri referitoare la simbolurile statale ale Republicii Moldova – tricolorul şi stema de stat, iar la 23 iunie 1990 – Declaraţia cu privire la suveranitate. Printre semnatarii acestor documente de importanţă crucială pentru Republica Moldova au fost şi deputații Ion Chiriac, Ivan Popov, Ion Novac, Petru Brașoveanu, Sergiu Popa, Anatol Plugaru, Victor Berlinschi, Dumitru Postovan, delegați în Parlament de locuitorii raioanelor Criuleni și Dubăsari. Ce cred semnatarii Declaraţiei de Independenţă despre acea perioadă şi soarta de azi a ţării?\n\n”Mai rămân optimist!” – zicea deputatul Sergiu Popa în preajma celei de a 29 aniversări de la semnarea Declarației de Independență a Republicii Moldova:\n\n– A fost o zi frumoasă cu multă lumină și căldură. Era ceva special în atmosferă și în suflete. Nici nu am crezut că vom reuși să votăm Declarația de Independență în circumstanțele în care ne aflam. Era greu să le explicăm colegilor și chiar și cetățenilor din partea stângă a Nistrului, unde am și eu, de altfel, domiciliu, cât era de importantă semnarea Declarației. A fost o victorie a speranței că urmașii noștri vor trăi mai bine. Noi am ales calea spre Comunitatea Europeană, acum e rândul celor tineri să-și spună cuvântul și să pună umărul pentru prosperarea țării. Sunt optimist și vreau ca țărișoara asta să aibă succes, noroc. Dumnezeu ne vrea binele, dar trebuie și noi să facem ceva pentru asta. Să ne învățăm să mergem spre succes, să înfruntăm greutățile.\n\n– Ce speranțe nu s-au adeverit în acești ani?\n\n– Mai avem multe de făcut. Nu am scăpat de corupție, birocrație, nu avem un sistem judecătoresc echidistant, nu ne-am debarasat de protecționism, ”nănășism”. Cel care lucrează cinstit, trăiește mai greu și este și pedepsit, iar de ce stă la originea castelelor construite de bugetarii care mereu se plâng de leafă mică, nu se interesează nimeni. În anii 1987-1989 aveam legături bune cu o localitate din Bavaria. Vreo treipatru ani la rând plecau câte 15 tineri de la noi încolo și veneau 15 de la ei în Moldova, pentru schimb de experiență. Atunci le ziceam la ai noștri că ”În lumea ceea se minte numai o dată. Pe urmă nu te mai crede nimeni”. La noi, însă, se schimbă vorba la fiecare bătaie de vânt. Avem nevoie de o strategie fermă de dezvoltare a țării. Avem potențial. Trebuie dezvoltate ramurile care aduc venit: turismul, IT, prelucrarea producției agricole. Vom reuși toate prin schimbare de atitudine și responsabilitate.\n\n– De ce v-ați retras din viața politică locală?\n\n– Am decis să-mi îndrept forțele spre activități mai importante, să mă ocup de ceea ce pot face mai bine.\n\n– Ce le doriți cetățenilor Republicii Moldova cu prilejul sărbătorilor naționale?\n\n– Ca la cea de-a 30 aniversare a Declarației de Independență a Republicii Moldova să ajungă toți sănătoși.",
    "metadata": {
      "original_file": "Est-Curier_0351.html"
    }
  },
  {
    "title": "Profesori de istorie din Soroca – împotriva „evroremontului” cetății medievale",
    "content": "Câțiva profesori de istorie din r. Soroca au sesizat opinia publică despre neconcordanța reparațiilor aplicate zidurilor cetății medievale Soroca cu principiile restaurării unui monument istoric.\n\nMihai Zeamă și Vitalie Lipovanciuc au cerut autorităților să fie stopate lucrările până la inspecția unui specialist din domeniu. Același lucru l-a cerut și un preot, Nicolae Robu, care s-a arătat indignat de folosirea pietrei de Cosăuți la restaurarea pereților, transmite ziarul Observatorul.\n\nPersoanele citate au sesizat public responsabilii din domeniul culturii, atenționându-i că nu este nici un pericol pentru zidurile medievale și acestea nu ar trebui tencuite în stilul „evroremont”, pentru că se pierde autenticitatea monumentului istoric medieval.\n\n„Nu avea nevoie cetatea de restaurare pe exterior! Cetatea avea nevoie de autenticitate. Zidurile cetății au ținut 600 de ani și vor mai ține 600, pentru că ele au o grosime de 3 m și nu este nici un pericol să se ruineze. Turnul acesta avea urme de ghiulele, dar acum cum să le spunem turiștilor câți ani are cetatea asta? Cine o să ne creadă? O să spună că e o replică, o copie făcută în sec. XXI, cu reparație euro!” – spunea Mihai Zeamă.\n\n„Am să atenționez Ministerul Culturii! Mă doare inima! Se cheltuie bani europeni! Se pune piatră de Cosăuți, pe când pentru restaurare se folosesc numai materiale autentice: piatră de cretă și piatră de scoică” – argumenta Nicolae Robu protestul său.\n\nLa rândul său, managerul proiectului, Igor Țarălungă, consideră că lucrările se fac în conformitate cu caietul de sarcini prezentat la licitație și acestea sunt orientate spre asigurarea durabilității construcției, în primul rînd, iar pentru asta se folosește un nou mortar pentru întărirea pietrelor și pe alocuri, piatră de Cosăuți. În locurile unde acestea lipsesc sau sunt erodări, pietrele sunt înlocuite. Managerul mai spune că la cetate se va folosi o tehnologie de ultimă generație care constă în aplicarea unei soluții pe toți pereți care va respinge umezeala, respectiv, îi va prelungi viața.\n\nLa 3 iulie, în cadrul unei vizite la Soroca, ministrul Culturii, Sergiu Prodan, a vizitat și cetatea și a ascultat părerile celor implicați în lucrări, a autorităților executorii și a activiștilor civici care reclamă calitatea restaurării. Prodan a spus că, spre regret, Republica Moldova nu a reușit până în prezent să elaboreze niște standarde de intervenție la monumentele istorice, care să stipuleze clar ce înseamnă restaurare, ce etape prevede, ce materialel se folosesc. „În lipsa acestui document, de care este urgentă nevoie, avem totuși niște specialiști, iar generațiile viitoare vor da o apreciere la acțiunile de azi”, spunea Prodan. Ministrul a dat sarcină Institutului de Patrimoniului Cultural să organizeze o conferință internațională pe subiectul cetății Soroca, la care să fie invitați istoricieni, arheologi, oameni de știință care se pot pronunța despre etapele următoare ale restaurării, reieșind din principiul de a „nu dăuna” și evitând riscul de a face niște intervenții ireversibile pentru monument.\n\nDupă restaurare, cetatea va avea și un ascensor, care va fi ascuns în turnul nr. 4, care va asigura accesul persoanelor cu dizabilități la toate nivelurile sale.\n\nRestaurarea cetății Soroca se realizează print-un proiect transfrontalier care derulează paralel la Vaslui și Soroca, în valoare totală de 1 mln 664 mii de euro, pentru Soroca fiind alocați peste 1 mln de euro, dintre care 90% sunt grant din partea Uniunii Europene.\n\nFoto: lucrări de restaurare la Soroca. Captură video de pe observatorul.md.",
    "metadata": {
      "original_file": "Est-Curier_0081.html"
    }
  },
  {
    "title": "Restanțele salariale ar putea scoate feroviarii la proteste, întreprinderea fiind și în prag de faliment",
    "content": "Federația Sindicală a Feroviarilor din Republica Moldova (FSF) anunță că va organiza, începând cu luna februarie curent manifestații și greve în fața Parlamentului, Guvernului, Președinției, precum și în toate cele 8 noduri feroviare din țara, pentru a cere o soluționare imediată a problemei restanțelor la salarii, care au ajuns în 2024 la peste 190 de milioane de lei, scrie sindicate.md.\n\nPreședintele Federației Sindicale a Feroviarilor din Republica Moldova, Ion Zaporojan, citat de sindicate.md, a menționat că restanțele la salarii pentru perioada iulie – decembrie 2024 constituie peste 190 de milioane de lei, iar întreprinderea de stat „Calea Ferată din Moldova” (CFM) se confruntă cu un șir de probleme care periclitează activitatea întreprinderii – conturi blocate mai bine de două luni, lipsa de motorină și cele mai necesare pentru funcționarea corespunzătoare a întreprinderii.\n\nZaporjan a adăugat că, despre organizarea acțiunilor de protest s-a discutat la ședința Consiliului FSF din 26 decembrie 2024. De asemenea, problemele cu care se confruntă feroviarii au fost aduse la cunoștința deputatului Radu Marian, președinte al Comisiei economie, buget și finanțe în Parlamentul Republicii Moldova, care a comunicat că în timpul apropiat vor fi identificate soluții la revendicările feroviarilor.\n\n„Muncitorii nu mai au ce mînca, nu au cu ce achita facturile, îmbrăca și încălța copiii. Nu mai au cu ce să trimită copii la școală, la studii. Dacă pînă la finele lunii ianuarie nu vor fi identificate soluții concrete pentru plata restanțelor la salarii, începând cu luna viitoare vom organiza acțiuni de protest în toată țara. Nu ne vom opri până nu vom fi auziți de autoritățile acestui stat”, a specificat Zaporjan.\n\nConform datelor statistice, întreprinderea de stat „Calea Ferată din Moldova” avea 5713 angajați în anul 2023. Aceasta reprezintă o scădere semnificativă față de anul 2014, când CFM avea 10303 angajați.",
    "metadata": {
      "original_file": "Est-Curier_0202.html"
    }
  },
  {
    "title": "Pandemia aproape că a înjumătăţit numărul de vizitatori ai cabinetelor stomatologice",
    "content": "Potrivit unui raport pentru prima jumătate a anului 2020, elaborat de către Centrul Stomatologic Raional Criuleni, în primele 6 luni ale anului 2020, numărul total de vizite a fost egal cu 4501 persoane. Cifra este cu aproape jumătate mai mică dect indicele pentru aceeaşi perioadă a anului 2019, când stomatologii din Criuleni au acordat asistenţă pentru 8209 persoane.\n\nÎn raportul menţionat se arată că dacă în anul 2019, 4202 de vizitatori au fost copii, numărul lor în 2020 a scăzut la 1432, iarăşi, în primele 6 luni. Despre ce indicatori s-au mai modificat şi cum va afecta pandemia starea de lucruri pe termen scurt şi lung, dar şi sănătatea orală a populaţiei, ne vorbeşte Aliona Şerbu, şefa Întreprinderii Municipale raionale „Centrul Stomatologic Criuleni”, medic-stomatolog.\n\n– Care sunt cauzele scăderii atât de semnificative a acesor indicatori?\n\n– Evident, cauza este epidemia de coronavirus. Două luni – de la mijlocul lunii martie până la mijlocul lunii aprilie, am acordat asistenţă medicală stomatologică numai pe cazuri de urgenţă. Asistenţa stomatologică programată a fost sistată, prin ordinul ministrului sănătăţii şi prin instrucţiunea Asociaţiei Stomatologilor.\n\n– Care ar fi impactul acestei stări de lucruri, or, 3 mii de oameni ipotetic poate au avut nevoie de ajutor, dar au stat acasă?\n\n– Eu cred că şi mai mult de trei mii de oameni. Şi până în prezent persistă frica de manipulaţii medicale, de proceduri medicale, dar acum la aceste frici s-a mai adăugat şi frica de infectare. Şi profilaxia la copii era importantă. Noi în fiecare an, coordonam cu Direcţia de Învăţământ şi mergeam cu controale profilactice în şcoli la toţi copiii şcolarizaţi, ceea ce nu am făcut în 2020. Am aşteptat cu speranţa că poate toamna vom reuşi, dar se vede că nici toamna nu vom merge, pentru că nu se permite. Îmi pare foarte rău că nu avem posibilitate să facem aceste controale profilactice la copii. După examinare, la necesitate, copilul primea un bileţel pentru părinţi în care scriam că băiatul sau fetiţa are nevoie de tratament al dinţilor şi era un efect bun pentru sănătatea copiilor. Observăm, din cifre, că a rămas aproape acelaşi în aceşti doi ani comparaţi numărul de extracţii pe zi – 1,5, semn că oamenii, inclusiv copiii, se adresează preponderent cu dureri acute şi în cazuri de urgenţe.\n\n– Pe fundalul acestor interdicţii, a crescut numărul de urgenţe la copii?\n\n– De fapt, doar cu urgenţe şi s-au adresat. Dacă în anul 2019 am avut aproape 5000 de vizite pentru control profilactic, în anul acesta numărul lor, în primele 6 luni, a depăşit cu puţin cifra de 2000.\n\n– În lunile martie-mai au fost puține cazuri de infectare cu covid, dacă comparăm cu lunile septembrie-octombrie, şi totuşi, acum lucrăm, şi atunci nu. De ce aşa?\n\n– Din câte am înţeles, tactica ministerului a fost de a economisi echipamente de protecţie individuală, de a le stoca, pentru că în acel moment în ţară noi nu le aveam şi nici nu aveam de unde le procura.\n\n– V-aţi obişnuit deja cu prezenţa acestei stări de incertitudine legată de pandemie?\n\n– Noi nu avem încotro! Noi, cu toată frica şi cu toată presiunea psihologică, ne-am străduit din răsputeri să rămânem sănătoşi. Să nu spun într-un ceas rău, noi nu avem nici un angajat infectat, din cei aproape 20 de lucrători, dintre care 9 medici. Noi am învăţat să ne protejăm şi carantina a fost benefică pentru sistemul medical. Avem medici şi de 30 de ani, şi de 40, şi de 50, şi de 60, şi de 70! Cei mai în vârstă s-au reţinut pe acasă, dar acum, unii dintre ei îşi pun echipamentul şi ies la lucru!\n\n– Dacă numărul de vizite a scăzut, cum vă descurcaţi cu salarizarea personalului?\n\n– Ne-am descurcat. N-am redus din salarii, am achitat din rezerve, cu o mică întârziere, însă la moment nu avem nici o restanţă salarială şi nici datorii la stat.\n\n– Consiliu raional v-a alocat bani pentru procurarea echipamentelor, şi un consilier întreba la ce v-ar fi de folos acestea vouă, stomatologilor.\n\n– Da, consiliul este fondatorul instituţiei noastre, şi medicul stomatolog are cel mai mare risc de infectare, el lucrează cel mai aproape de pacient. Noi, practic, respirăm cu respiraţia pacientului, de aceea nu putem lucra fără echipamente de protecţie în condiţiile create. Atunci când am cerut aceste echipamente, noi nici nu aveam de unde le procura, nici bani nu aveam, pentru că ei nu erau prevăzuţi în bugetul nostru, în business planul nostru. Am primit combinezoane, respiratoare, ecrane de protecţie, mănuşi, măşti. Dacă până la momentul declanşării pandemiei noi lucram în hainele noastre, atunci conform instrucțiunii apărute ni s-a dictat că trebuie să avem echipamente de unică folosinţă, şi ne-am conformat. Pentru că nu aveam de unde le lua, am cerut ajutorul consiliului. Instrucţiunea ne obligă să ne schimbăm măştile, mănuşile, halatele de unică folosinţă după fiecare pacient.\n\n– După încetarea stării de urgenţă (din mai), a crescut numărul vizitelor?\n\n– Lumea continuă să se teamă, se adresează majoritatea doar cu dureri şi în stadii avansate ale problemei dentare. Nu avem vizite profilactice în volumul, în care era. Până în luna septembrie, inclusiv, am avut 7 mii de vizite profilactice, comparativ cu 15 mii de vizite în anul 2019, ceea e cu mai puţin cu peste 50% în aceeaşi perioadă. Noi însă prestăm servicii accesibile, or, lucrăm cu un catalog de preţuri prestabilite de către Ministerul Sănătăţii, chiar dacă acum suntem nevoiţi să includem în cheltuieli şi costul dezinfectanţilor şi echipamentelor. În plus, centrele stomatologice acordă servicii de urgenţă incluse în poliţa de asigurare pensionarilor, copiilor şi femeilor gravide, care sunt asiguraţi de stat.\n\n– Cum vă asiguraţi de riscul infectării, or, colegii dvs medici de alte profiluri spun că marele pericol sunt purtătorii asimptomatici de virus?\n\n– Ne echipăm conform instrucţiunii şi lucrăm echipaţi şi în conformitate cu ordinul Ministerului Sănătăţii nr. 370 din 17 mai 2020. La intrarea în Centrul de Sănătate se face termometria vizitatorilor, li se cere să-şi dezinfecteze mâinile, şi la intrarea la noi în centrul stomatologic e acelaşi lucru. Toţi vizitatorii poartă mască şi se cere respectarea distanţei sociale. Noi încercăm să nu avem oameni în rând sub uşă, şi îi rugăm să–şi programeze prin telefon vizita, la o anumită oră. Dacă în anii obişnuiţi noi dezinfectam cabinetul de două ori pe zi – dimineaţă şi după lucru, în legătură cu epidemia, dezinfectarea se face la fiecare trei ore, şi în plus, mai dezinfectăm şi aerul cu quartz. – Ce urmări economice pe termen lung va avea reducerea numărului de pacienţi pentru activitatea de mai departe a centrului stomatologic? – Oricare neîndeplinire a planului financiar, a celor planificate, duce la urmări. În cazul nostru, am avut planificate achiziţii de mijloace fixe, echipamente, ceea ce deja va avea un impact pe termen lung.\n\n– Ce mesaj aţi transmite populaţiei, care se teme să vină la stomatolog în legătură cu pandemia?\n\n– N-ar trebui să le fie frică. Noi respectăm toate regulile conform instrucţiunii, şi pe ei în rugăm să vină, cu respectarea regulilor, ca să-și protejeze în primul rând sănătatea lor, dar şi pe a noastră. Vizitele profilactice trebuie să aibă loc la fiecare şase luni, indiferent de frică sau de pericole, or, sănătatea orală este parte a sănătăţii generale. Pandemia ne-a arătat, cât de important este să fim sănătoşi! Afecţiunile dentare şi complicaţiile carioase dentare sunt mai uşor de prevenit, decât de tratat.",
    "metadata": {
      "original_file": "Est-Curier_0347.html"
    }
  },
  {
    "title": "Schița viitorului muzeu Grigore Vieru, publicată de pretura Centru, de ziua poetului",
    "content": "De ziua de naștere a marelui poet Grigore Vieru, și în Ziua Națională a Lecturii, pretura sectorului Centru a mun. Chișinău prezintă schița viitorului muzeu al poetului, care urmează a fi deschis în centrul vechi al capitalei. Potrivit anunțului, acesta va fi în intersecția străzilor Alexei Mateevici și Mihai Eminescu.\n\nProiectul a fost supus procedurii de consultare publică cu societatea civilă, iar acum se află în faza de aprobare a restaurării de către autorități.\n\nAlegerea locului în care va fi deschis muzeul dedicat vieții și activității poetului Grigore Vieru, care ar fi împlinit astăzi 89 de ani, a fost condiționată de necesitatea restabilirii funcționalității clădirii-monument de arhitectură de însemnătate locală, întrodus în 1995 în Registrul monumentelor de istorie și cultură a municipiului Chișinău.",
    "metadata": {
      "original_file": "Est-Curier_0039.html"
    }
  },
  {
    "title": "Construind o Moldova fără discriminare",
    "content": "Discriminarea, stigmatizarea și infracțiunile motivate de prejudecată reprezintă realități alarmante în Republica Moldova, afectând numeroase grupuri sociale. Conform datelor din 2023 ale Consiliului pentru Egalitate, aproximativ 40% dintre cetățeni consideră că discriminarea este o problemă semnificativă, iar cazurile de infracțiuni motivate de prejudecată sunt în creștere. Femeile, persoanele LGBTQ+, minoritatea romă și persoanele cu dizabilități sunt cele mai afectate, iar aproximativ 60% din ele au raportat experiențe de discriminare în diverse aspecte ale vieții.\n\nDiscriminarea implică tratamente nedrepte aplicate pe baza unor caracteristici precum rasa, sexul, vârsta, religia sau orientarea sexuală. De exemplu, o companie preferă angajarea exclusiv a bărbaților pentru poziții de conducere, ignorând aplicațiile femeilor care sunt la fel de calificate. Un restaurant refuză servicii clienților de o anumită etnie, cum ar fi persoanele din minoritatea romă, demonstrând un tratament diferit fără o justificare validă. Persoanele cu dizabilități se confruntă adesea cu obstacole în accesarea educației de calitate, mai ales în școlile care nu dispun de dotările necesare sau de suport adecvat din partea cadrelor didactice. Un alt exemplu de discriminare: un copil a fost exclus de la activitățile organizate în grădinița pe care o frecventează, pe motiv că este timid și nu vorbește coerent.\n\nStigmatizarea se referă la atribuirea unei imagini negative unui individ sau grup, ceea ce duce la izolare și dificultăți în accesarea resurselor. De exemplu, o persoană cu probleme de sănătate mintală este evitată de colegi, fiind considerată „ciudată” sau „periculoasă”, chiar dacă asemenea atitudine nu este justificată. Tinerii/tinerele care își descoperă identitatea de gen diferită de normele considerate tradiționale sunt, de asemenea, stigmatizați, afectându-le sănătatea mintală și stima de sine. Persoanele cu HIV/SIDA, copiii cu dizabilități, persoanele care au trecut prin violență, la fel se pot confrunta cu excluderea.\n\nInfracțiunile motivate de prejudecată , cunoscute ca infracțiuni de ură, sunt acte ilegale comise împotriva unei persoane din cauza apartenenței sale la un anumit grup. De exemplu, o persoană sau grup de persoane pot fi atacate sau amenințate pentru apartenența lor etnică/religioasă/sexuală, afectând nu doar persoana vizată, ci și întreaga comunitate.\n\nPentru a diminua amploarea fenomenelor descrise mai sus, câteva ONG-uri s-au asociat și colaborează în vederea informării publicului larg și persoanelor din grupurile vulnerabile cum să detecteze și să se apere de discriminare, de efectele stigmatizării și prejudecăților și desfășoară în patru raioane – Dubăsari, Soroca, Cimișlia și Călărași, activități în cadrul proiectului „Promovarea nediscriminării în Republica Moldova”.\n\nVictoria Secu, directoarea executivă a organizației implementatoare, AO „Fiecare Contribuie pentru Schimbare”, spune că proiectul își propune să contribuie la crearea unei societăți mai incluzive și echitabile prin campanii de conștientizare publică, sesiuni de instruire pentru profesioniști și acțiuni colaborative cu ONG-uri locale și autorități publice din raioanele Dubăsari, Soroca, Cimișlia și Călărași. Printre partenerii organizației se numără „Casa Speranțelor” din Soroca, AO „ProCimișlia” din Cimișlia și Asociația de Sprijin pentru Copii și Tineri cu Dizabilități „Dorința” din Călărași. Aceste organizații au un rol esențial în educarea și informarea comunităților despre fenomenele și tendințele care afectează bunăstarea, liniștea și colaborarea dintre membrii comunităților.\n\nArina Țurcan-Donțu, avocată și traineră în cadrul proiectului pentru rețelele locale de sprijin, ne-a informat că participanții acestor ateliere află ce este, în general, discriminarea și care sunt mecanismele de protecție împotriva discriminării, pentru ca, ulterior, ei, revenind acolo unde-și desfășoară activitatea, să informeze populația și să îndrume o persoană atunci când aceasta este discriminată.\n\n„În cadrul atelierelor noi prezentăm cazuri practice despre cum oamenii au găsit un remediu, au obținut un câștig de cauză la Consiliul pentru Egalitate, sau în judecată, ca apoi aceste informații să fie transmise în comunitățile de unde vin participanții, iar ei să poată ajuta o persoană discriminată. La fel se întâmplă și cu infracțiunile motivate de ură. Percepția generală este că oamenii mai greu le disting. De exemplu, în cazul unui huliganism în trafic față de o femeie, oamenii vor vedea mai degrabă huliganismul, și mai puțini vor vedea că această infracțiune a fost motivată de stereotipurile de gen, precum că femeile nu pot, nu se descurcă la volan. Încă puțin se vorbește, iar omul de rând puțin cunoaște pentru ca să poată distinge o prejudecată, care are la bază diferite criterii: gen, rasă, dizabilitate și multe alte criterii protejate” – a spus Arina Țurcan-Donțu.\n\n„Mai ușor devin victime ale infracțiunilor pe motiv de prejudecată minorii, persoane cu dizabilități, persoanele din grupul LGBT, victime ale violenței în bază de gen, persoane de altă orientare religioasă sau de altă naționalitate. Nimeni nu ne impune să fim prieteni, dar în același timp, nimeni nu ne permite să-i înjosim. Întro hotărâre a CtEDO se menționează expres cuvintele funcționarului public, în cazul dat, a unei asistente sociale, care îi spunea unei victime a violenței în familie: „Ei, lasă, înțelege și tu, el este bărbat, nu ești prima și nici ultima femeie care a fost bătută”. Aceste cuvinte documentate de anchetă au stat la baza condamnării R. Moldova, ca și dovadă că autoritățile n-au întreprins ce le-a stat în obligații” – explică Igor Dolea, directorul Institutului de Reforme Penale (IRP) cum o prejudecată motivează agresiunea, respectiv, fapta penală.\n\nAcest articol a fost elaborat în cadrul Proiectului „Sprijin pentru rețelele locale în protejarea grupurilor vulnerabile împotriva stigmatizării, discriminării și infracțiunilor motivate de prejudecată”, parte a proiectului Consiliului Europei „Promovarea nediscriminării în Republica Moldova” din cadrul Planului de Acțiune al Consiliului Europei pentru Moldova 2021-2024. Părerile exprimate în acest articol aparțin exclusiv autorilor și nu reprezintă neapărat politica oficială a Consiliului Europei sau a FCPS.",
    "metadata": {
      "original_file": "Est-Curier_0469.html"
    }
  },
  {
    "title": "La Molovata Nouă sătenii au grijă de râu și doresc aceeași atitudine și de la oaspeți",
    "content": "Înarmați cu saci de gunoi, mănuși și greble, tinerii din Molovata Nouă au dat curs apelului APL și au ieșit la 23 iulie să curățe malul râului Nistru.\n\n,,Am venit azi aici ca să ajut oamenii la muncă. E nevoie de astfel de activități ca satul nostru să fie mai aranjat, mai curat. E foarte rău că oamenii nu strâng din urma lor. Ai venit, te-ai odihnit – trebuie să lași terenul cum l-ai găsit” , spune Gațcan Elena , eleva gimnaziului ,,Anatol Codru” din sat.\n\n,,Noi mai venim din când în când aici și ne odihnim, deci trebuie de făcut curat. Uneori mai vin pe aici oameni, mai fac gunoi și nu au responsabilitatea de a strânge din urma lor. De aceea trebuie să ne adunăm și să facem curat. Îi îndemn pe tinerii din sat să nu facă gunoi și dacă cei mari se organizează să îngrijească malul Nistrului, să se alăture și ei. Niciodată nu e târziu să te alături unei campanii de salubrizare”, spune Jucovshi Daniel, elev al clasei a XI-a.\n\n,,Am venit să fac curat. Oamenii care nu strâng din urma lor, nu sunt buni la suflet, nu vor să ocrotească natura. Îi indemn pe toți să nu lase murdaria pe mal, pentru că peștii mor și noi putem mânca pești și să ne îmbolnăvim”, ne spune Brăgari Andreea , eleva gimnaziului ,,Anatol Codru” din sat.\n\n,,Am venit ca să ajut oamenii la lucru. Poluarea Nistrului e un lucru foarte rău și e în detrimentul tuturor. După ce am strâns deșeurile de pe mal, mi-am dat seama cât de important este să ocrotești natura și o să-i îndemn și pe alții să fie atenți și să strângă din urma lor” , zice Gațcan Cristian , elev al gimnaziului ,,Anatol Codru” din sat.\n\nTinerii au stat în rând cu maturii, lucrând cot la cot cu ei: au adunat crengile și deșeurile găsite pe mal, au greblat, au tăiat papura. \n\n Primarul comunei Molovata Noua, Gazea Oleg , a zis că astfel de acțiuni vor mai fi organizate: ,,Fiecare a primit o satisfacție în urma activității care a avut loc, s-a luminat malul Nistrului, e o priveliște foarte frumoasă în partea dinspre Mărcăuți, Holercani. Astfel de evenimente o să fie repetate de cel puțin 2 ori pe lună .” Totodată primarul a venit cu un îndemn către tinerii din sat: ,, Să păstreze curățenia, să se implice în lucrurile frumoase. Acesta este viitorul nostru. Trebuie să ne implicam cu toții, începând cu generația tânără și continuând cu cei vârstnici.“\n\nAcțiunile de salubrizare nu-s o noutate pentru locuitorii s. Molovata Nouă. Simplii cetățeni, reprezentanți ai Primăriei și instituțiilor publice din localitate periodic vin pe malul Nistrului pentru a aduna gunoiul lăsat inclusiv de cei, care vin de la capitală sau alte localități ca să se odihnească aici. Anul trecut din cauza interdicțiilor sanitare lumea nu a prea ieșit din gospodării și efectul a fost vizibil. Malul Nistrului, unde de obicei oamenii se odihnesc și fac picnicuri, era doldora de gunoi: sticle, pachete, plastic. \n\n Periodic, trebuie să mai strângem și gunoiul lăsat de alții, căci asta e singura cale să avem un mediu ambiant prietenos și o planetă curată.\n\nAcest articol este realizat în cadrul proiectului „Sprijin pentru mass media din Moldova și eforturi inovatoare de educație mediacă”, finanțat de Agenția Suedeză pentru Dezvoltare și Cooperare Internațională și implementat de Internews în Moldova, ce are ca scop promovarea dezvoltării mass media independente și profesioniste, care oferă cetățenilor acces la o diversitate de perspective și reduce vulnerabilitatea sectorului mediatic la interesele politice și economice.",
    "metadata": {
      "original_file": "Est-Curier_0193.html"
    }
  },
  {
    "title": "Pregătirea pentru iarnă continuă cu un plan și o comisie",
    "content": "Republica Moldova are un Plan de pregătire pentru sezonul de încălzire 2024 – 2025 . Acesta a fost aprobat, la 2 octombrie 2024 în cadrul ședinței Executivului.\n\nDocumentul stabilește acțiunile necesare pentru asigurarea securității energetice a Republicii Moldova, în contextul riscurilor legate de întreruperea aprovizionării cu gaze naturale din partea „Gazprom”.\n\nPe lângă crearea și menținerea stocurilor de gaze naturale, este prevăzută mаjоrаrеа capacității comerciale la granița România – Republica Moldova. Totodată, vor fi asigurate stocuri de păcură, cărbune și combustibil alternativ. Generatoarele electrice din instituțiile publice vor fi verificate, iar cele care nu dispun de astfel de echipamente vor fi dotate.\n\nDe asemenea, va fi promovată utilizarea biomasei și surselor de energie regenerabilă, va fi accelerată implementarea programelor de eficientizare a consumului de energie.\n\nMinistrul Energiei Victor Parlicov a prezentat și două scenarii de comportament a concernului rus „Gazprom” după expirarea contractului de tranzit a gazelor naturale pe teritoriul Ucrainei, la 1 ianuarie 2025. Unul dintre scenarii presupune că partea rusă va căuta rute alternative pentru alimentarea cu gaze a regiunii transnistrene, având în vedere obligațiile contractuale ale “Gazprom” față de “Moldovagaz”. În această situație, autoritățile din Republica Moldova nu vor împiedica livrarea. În scenariul în care „Gazprom” va opri livrările de gaze naturale, autoritățile vor aplica treptat o serie de măsuri pentru a atenua impactul acestei decizii. Chiar și în cazul unei stopări totale a furnizării de gaze, Ministerul Energiei estimează că nu va exista un deficit de gaze pentru consumatorii de pe malul drept al Nistrului și că nu va fi necesară deconectarea consumatorilor. În caz de necesitate, SA „Energocom”, care are statut oficial de monopolist, va putea asigura furnizarea de gaze naturale pentru categoriile de consumatori protejați și vulnerabili din regiunea transnistreană prin intermediul SRL „Tiraspoltransgaz”, în schimbul unei plăți corespunzătoare costurilor de achiziție. Infrastructura actuală de transport a gazelor permite acoperirea necesarului de consum pentru întreaga țară, dar există riscul ca pe malul stâng consumatorii să nu își poată permite achiziționarea gazelor la prețurile de piață.\n\nPentru a asigura aprovizionarea cu energie electrică în scenariul în care livrările de gaze ar fi întrerupte, se prevede majorarea importurilor de energie din România și alte țări ale Uniunii Europene. Vor fi activate interconectările electrice la punctele de frontieră cu România cu tensiunea de 110 kV și vor fi consolidate capacitățile de transport de energie electrică.\n\n„Aceste măsuri sunt esențiale pentru a ne asigura că Republica Moldova este pregătită pentru sezonul rece și că avem un plan clar pentru a gestiona potențialele crize energetice. Vom continua să monitorizăm situația și să luăm măsuri suplimentare, acolo unde este necesar,” a declarat Victor Parlicov în cadrul ședinței Cabinetului de miniștri.\n\nÎn ședința din 2 octombrie 2024 Guvernul RM a fost instituită și o Comisie guvernamentală de coordonare și monitorizare a implementării acțiunilor prevăzute în Planul respectiv și va interveni rapid în caz de criză. Aceasta va colabora cu toți actorii relevanți din sectorul energetic pentru a asigura continuitatea furnizării de energie și gaze naturale pe ambele maluri ale Nistrului.\n\nÎn Republica Moldova, numărul consumatorilor finali de gaze naturale este de circa 823 de mii, iar de energie electrică – peste 1322 de mii.",
    "metadata": {
      "original_file": "Est-Curier_0486.html"
    }
  },
  {
    "title": "Producătorii casnici între ciocan și nicovală",
    "content": "Persoanele care vând surplus de produse din gospodăria lor, conform legislației sunt numiți ”producători casnici ”. Ca să-și vândă brânză, păsările, legumele la piață aceștia trebuie să respecte anumite condiții. Vitalie Rapcea, director de program ”Expert-Grup” și stagiara Nicoleta Cojocaru au realizat un studiu prin care explică cât de (in)accesibile sunt piețele autohtone pentru producătorii casnici. Autorii semnalează că pentru cei care practică activitatea de comerț ocazional cerințele legale sunt foarte anevoios de îndeplinit.\n\n” În contextul în care comerțul pe marginea străzilor este interzis, iar accesul în piață pentru producătorii casnici este quasi imposibil, acești comercianți amărâți, veniți de la sate să-și vândă rodul muncii proprii, sunt nevoiți să fugă de poliție, să plătească amenzi, să fie umiliți de către administratorii piețelor, sau chiar amenințați de comercianții profesioniști care fac exces de zel în încercarea de a-și proteja vadul comercial. ” \n\n\n\nDin producători casnici în comercianți ambulanți de nevoie. În conformitate cu prevederile legale , un producător casnic este persoana fizică care obține producția agroalimentară drept rezultat al muncii proprii sau în comun cu membrii familiei, prin valorificarea terenului de pe lângă casă, a lotului pentru legumicultură sau din întovărășirile pomicole și care nu profilează o activitate de întreprinzător . Cu toate acestea, producătorii casnici ajung să devină comercianți ambulanți nu neapărat pentru că au un „surplus”. Poate chiar cea mai mare parte a acestora ajung să o facă pentru că, eventual, nu au cu ce-și achita facturile, sau nu au o altă sursă de venit. Datele Biroului Național de Statistică (BNS) susțin această ipoteză. Rata de inactivitate este mai mare în mediul rural. Rata de participare la forța de muncă în mediul rural este de numai 37% comparativ cu 49% în mediul urban (figura nr. 1). Rata de părăsire timpurie a sistemului educațional este dublă în mediul rural față de mediul urban, ceea ce reduce semnificativ posibilitățile de angajare în câmpul muncii a acestor persoane din mediul rural. Totodată, tinerii din mediul rural fac parte într-o proporție mai mare din grupul NEET- persoane care nu lucrează, nu învață și nu participă la niciun fel de cursuri sau instruiri (Figura 1). \n\n\n\nDin totalul șomerilor înregistrați de ANOFM în 2022, 67% erau din mediul rural . Lipsa oportunităților în mediul rural face ca satele autohtone să ajungă tot mai pustii, unele devenind chiar fantome, motiv pentru care Moldova a ajuns să facă cap de afiș în cele mai renumite publicații internaționale . Din 2014 și până la 1 ianuarie 2023 populația cu reședință obișnuită din mediul rural s-a redus cu 17.2%, timp în care populația din mediul urban s-a redus cu 5,2% . În conformitate cu datele BNS reflectate în cadrul „Ancheta Forței de Muncă” pentru 2022, peste 68 de mii persoane din mediul rural erau în afara forței de muncă din cauza că erau plecate peste hotarele țării, în timp ce inactivitatea din cauza aceluiași motiv în mediul urban era de 24,9 mii persoane. Speranța de viață la naștere în mediul rural este cu 2.2 ani mai mică decât în mediul urban , iar coeficientul îmbătrânirii populației pe medii de trai relevă un coeficient de îmbătrânire mai mare cu 17% în mediul rural decât în mediul urban. Recunoscând această realitate, normele legale în vigoare permit, formal, producătorilor casnici să-și vândă surplusul de producție din gospodăria proprie inclusiv în piețe. \n\n\n\nDificultățile apar de la ieșirea din ogradă.\n\nAutobuzul – prima barieră semnificativă care limitează accesul în piețe a producătorilor casnici. În timp ce producătorii casnici sunt concentrați, cu predilecție, în zonele rurale unde deținerea și prelucrarea unei parcele de pământ în lipsa oportunităților de angajare devine esențială pentru existență, cererea de produse agroalimentare este concentrată, majoritar, în orașe. În consecință, pentru comercializarea surplusului din gospodăria proprie producătorii casnici trebuie să se deplaseze în orașe. În lipsa deținerii în proprietate a unei unități de transport proprii, deplasarea la piață, cu lăzile sau coșul de produse de casă este, prin definiție, un proces ce implică un efort fizic și financiar semnificativ. În context, producătorii casnici din localitățile mai îndepărtate de orașe sunt dezavantajați în acest sens. Aceștia din urmă trebuie să depună un efort mai mare comparativ cu producătorii casnici din suburbii, în multe cazuri aceștia nu dispun de acces la rute de transport directe cu orașele mai mari unde au mai multe șanse să-și comercializeze rodul muncii proprii.\n\nȘi dacă totuși au reușit să ajungă cu bine în oraș, după înghesuiala din autocar, producătorii casnici se izbesc violent de un cadru de reglementare extrem de birocratizat și rupt de realitate. Imediat ce coboară din autobuz, și încearcă să-și comercializeze surplusul din producția proprie, producătorii casnici se ciocnesc de o altă barieră – cea a cadrului de reglementare contorsionat. Condițiile de conformare sunt atât de complexe (anexa nr.1), încât, practic, restricționează accesul producătorilor casnici în piețe, alungându-i în stradă. Ajuns în piață, producătorul casnic află că pentru a-și putea comercializa marfa acesta trebuie să completeze o Declarație de producător casnic conform anexei nr. 6 la Legea nr. 231/2010 și să prezinte actul de identitate și actul ce confirmă dreptul de proprietar sau deținător de teren. Dacă, printr-o minune, producătorul casnic circulă cu toate actele în original asupra sa, atunci acesta poate trece la etapa completării pe suport de hârtie a Declarației de producător casnic. În caz contrar, acesta fie se întoarce acasă cu marfa nevândută, fie se instalează pe trotuar unde încearcă să-și vândă marfa cât mai repede, până nu vine poliția. Astfel, ajunși în oraș, producătorii casnici sunt prinși între ciocan și nicovală. Victime ale unei situații economice precare, aceștia ajung să fie și victimele unor reglementări rupte de realitate.\n\nExperții Centrului ” Expert -Grup” analizând starea de lucruri și vulnerabilitățile cadrului legal existent, care nu permite accesul producătorilor casnici în piețe, perpetuând riscurile de corupție și abuz din partea actorilor implicați în implementarea prevederilor legale aferente concluzionează:\n• Cadrul legal existent sporește și mai mult vulnerabilitatea producătorilor casnici prin faptul că pe lângă vulnerabilitatea economică, atunci când aceștia decid să comercializeze excesul din producția proprie, devin vulnerabili și în raport cu forțele de ordine și organele de control, în raport cu administratorii piețelor, dar și cu ceilalți comercianți profesioniști.\n• Accesul în piețe a producătorilor casnici este asigurat, mai curând, doar pe hârtie, la modul practic, acestora nu le rămâne decât să continue să-și vândă producția pe marginea drumului.\n• Procedura legală de acces în piață a producătorilor casnici nu poate fi găsită într-un singur loc, aceasta derivă din mai multe reglementări distincte, iar producătorii casnici care vor să-și comercializeze surplusul din gospodăria proprie nu neapărat au suficientă pregătire pentru a naviga prin numeroasele reglementări aruncate răzleț în legi, hotărâri de guvern sau chiar ordine (ANSA). Nu există vreun ghid, pliant sau un alt material informativ care ar explica, pe înțelesul tuturor, procedura de acces în piață a producătorilor casnici.\n• Procedura existentă implică costuri directe și indirecte mari, pe care producătorii casnici ar putea să nu fie în stare să și le permită.\n• Accesul în piață în baza Declarației de producător casnic, precum și procesul de emitere și vizare trimestrială a Carnetului de sănătate a animalelor sunt foarte susceptibile riscului de corupție.\n• Piețele din Republica Moldova nu sunt prietenoase pentru consumatorii casnici, zonele destinate acestora nefiind delimitate și identificate vizibil.\n• Riscurile înalte asociate comerțului stradal (atât pentru comercianți, cât și pentru consumatori) și costul înalt de combatere a acestui fenomen justifică prioritizarea aducerii producătorilor casnici în piețe chiar dacă aceasta ar presupune eventuale alte concesii.\n• Transparența quasi inexistentă a autorităților în ceea ce privește evidența Declarațiilor de producător casnic amplifică riscurile de corupție și nu permit ajustarea politicilor publice în baza datelor empirice și recomandări.\n\nPentru redresarea stării de lucruri sunt următoarele recomandări:\n• Simplificarea procedurii de acces în piață a producătorilor casnici este esențială pentru a combate fenomenul comerțului stradal și pentru a readuce producătorii casnici și cumpărătorii într-un mediu sigur și controlat.\n• Simplificarea procedurii de eliberare a carnetului de sănătate a animalelor pentru păsări, iepuri, caprine, ovine și familiile de albine deținute de posesorii „exploatațiilor non-profesionale”, acestea generând și cele mai populare produse de casă.\n• Vizarea trimestriala, din oficiu, a Carnetului de sănătate a animalelor pentru posesorii exploatațiilor non-profesionale de păsări, iepuri, caprine, ovine și familiile de albine în cazul lipsei incidentelor sanitar-veterinare, fără să fie necesară aplicarea ștampilei și a semnăturii olografe a medicului veterinar sau felcerului ar reduce semnificativ riscul de corupție și barierele birocratice ce limitează accesul în piață a producătorilor casnici.\n• Digitalizarea Carnetelor de sănătate a animalelor pentru a permite obținerea și vizarea acestora online precum și pentru a facilita accesul în piață a producătorilor casnici doar în baza actului de identitate.\n• Digitalizarea ținerii evidenței declarațiilor de producător și a declarațiilor de producător casnic prin finalizarea promovării hotărârii de guvern pentru aprobarea Regulamentului privind reglementarea eliberării și evidenței formularelor Declarației de producător și a Declarației de producător casnic.\n• Dezvoltarea SIA SCITL pentru integrarea în acesta a opțiunii de verificare automată a deținerii în proprietate sau arendă a lotului de pământ care a fost prelucrat pentru generarea surplusului.\n• Schimbarea modului de constatare a profilării activității de întreprinzător de către producătorii casnici prin substituirea indicării veniturilor încasate în Declarația de producător, cu limitarea numărului de zile pe an în care aceștia pot practica activitatea de comerț fără plata impozitului pe venit, inclusiv revizuirea pragului.\n• Explicarea procedurii de acces în piață pentru producătorii casnici prin descrierea acesteia într-un limbaj accesibil și popularizarea acestei informații în spațiul public.\n• Amenajarea în piețe a zonelor dedicate producătorilor casnici pentru a facilita accesul în piață a acestora, dar și a accesului consumatorilor la produsele de casă, or, piețele trebuie să fie, prin definiție, cele mai prietenoase în raport cu această categorie de comercianți.\n• Impulsionarea metamorfozei producătorilor casnici în adevărați antreprenori prin facilitarea accesului acestora la instruire și la finanțare pentru inițierea unei afaceri.\n• În contextul unei Strategii Naționale centrate pe om, minimizarea poverii de reglementare trebuie să vizeze și producătorii casnici nu doar mediul de afaceri.",
    "metadata": {
      "original_file": "Est-Curier_0255.html"
    }
  },
  {
    "title": "Un medic de familie, ca o binecuvântare pentru sat",
    "content": "Medicul de familie reprezintă un pilon esențial al sistemului de sănătate, fiind adesea primul punct de contact pentru pacienți în căutarea de îngrijire medicală. Mai mult decât un simplu furnizor de servicii medicale, medicul de familie este un confident, un ghid și, de multe ori, un prieten de încredere. În comunitățile mici rolul său devine și mai important, deoarece adesea el este cel care cunoaște cel mai bine nevoile individuale și specifice ale pacienților. În acest context, un medic de familie devine o adevărată binecuvântare pentru locuitorii comunității, oferindu-le nu doar tratament, ci și susținere morală și îndrumare pe parcursul întregii vieți.\n\nMedicul de familie Aliona Verlan este una dintre profesionistele care poate face o schimbare în calitatea vieții pacienților săi.\n\n– Am urmat studiile la Universitatea de Medicină și Farmacie „Nicolae Testemițanu” din orașul Chișinău, unde mi-am descoperit pasiunea pentru pediatrie. După absolvire am urmat internatura în pediatrie la Spitalul Raional Criuleni. Ulterior am activat ca medic pediatru la Spitalul de Circumscripție Cruglic. În luna septembrie 1999, în legătură cu faptul ca s-au produs reforme în medicină, am fost transferată în calitate de medic de familie la OMF Ohrincea. În același an am făcut specializarea, timp de 4 luni, în medicină de familie. Din ianuarie 2012, din motiv ca la OMF Izbiște era lipsă de medici de familie, populația fiind de aproximativ 3000 de oameni, mi s-a propus sa lucrez, până va veni vreun tânăr specialist. Astfel am rămas și activez până la momentul de față la OMF Ohrincea, paralel cu Izbiște. De-a lungul anilor am tratat pacienți de toate vârstele și cu diferite afecțiuni, de la boli acute la cronice. De-asemenea am trecut prin situații și cazuri dificile, pe care, slava Domnului, le-am gestionat. Am aplicat cunoștințele și abilitățile mele pentru a oferi un tratament eficient și suport pacienților și familiilor lor. Pe parcurs am participat la numeroase cursuri de formare continuă și conferințe medicale, unde am învățat despre cele mai recente descoperiri în domeniul medical. Aceste experiențe m-au convins ca medicina de familie este domeniul în care pot avea un impact semnificativ, ajutând pacienții nu doar sa trateze afecțiunile, ci și sa prevină apariția lor și sa ducă un mod de viață sănătos.\n\n– Ce v-a determinat să alegeți medicina de familie ca specializare? \n\n – Am ales medicina de familie deoarece îmi oferă oportunitatea de a trata un șir de afecțiuni și de a construi relații de lunga durata cu pacienții. Îmi place abordarea holistica a acestei specializări, care îmi permite sa iau în considerație nu doar simptomele fizice, ci și aspectele emoționale și sociale ale pacienților. De asemenea, mă atrage rolul de educator în prevenirea bolilor și în promovarea unui stil de viață sănătos.\n\n– Care sunt principalele responsabilități ale unui medic de familie?\n\n– Principalele responsabilități includ evaluarea și diagnosticarea pacienților prin realizarea consultațiilor și examinarea acestora pentru a identifica problemele de sănătate. După stabilirea diagnosticului medicul indică tratamentul și monitorizează evoluția pacienților, ajustând tratamentul după necesități. Alt aspect este prevenirea bolilor. Acest lucru implică promovarea unui stil de viață sănătos, oferirea sfaturilor pentru prevenirea bolilor, efectuarea de screening și vaccinări, coordonarea îngrijirii pacienților și îndreptarea lor la specialiștii de profil. Gestionarea dosarelor medicale ale pacienților la fel este o responsabilitate importantă, mai ales că ține de asigurarea confidențialitațății. Medicul de familie se implică în comunitate participând la programe și inițiative de sănătate publica și educând comunitatea cu privire la problemele de sănătate comune și masurile de prevenție.\n\n– Care sunt cele mai frecvente problemele medicale pe care le întâlniți în practica de zi cu zi?\n\n– Cele mai frecvente probleme medicale pe care le întâlnește un medic de familie includ: Hipertensiunea Arteriala, Diabetul zaharat, bolile cronice precum Astmul și BPOC-ul, Infecțiile respiratorii precum și problemele de sănătate mintală, cum ar fi Anxietatea și Depresia. De asemenea, medicul de familie trebuie să ajute frecvent persoanele cu afecțiuni musculo-scheletale, alergii și probleme digestive. În plus, suntem implicați în gestionarea vaccinărilor, screening-urilor de rutina și în promovarea unui stil de viață sănătos.\n\n– Cum îi educați pe pacienți să-și mențină sănătatea și să prevină bolile?\n\n– Prin consiliere individuala, furnizând informații despre alimentația sănătoasă, exerciții fizice și gestionarea stresului. Explicăm importanța vaccinărilor, screening-urilor regulate pentru depistarea precoce a bolilor. Îi îndemnăm pe oameni să renunțe la fumat și reducă consumului de alcool. Organizăm și sesiuni de informare, ateliere de educație pentru sănătatea în comunitate.\n\n– Ce aspecte ale profesiei de medic de familie vă provoacă satisfacție?\n\n– Relația pe termen lung cu pacienții și posibilitatea de a le urmări evoluția sănătății în timp. De asemenea, oferirea îngrijirii preventive și educația pentru sănătate sunt aspecte care aduc o mare împlinire, deoarece contribuie direct la îmbunătățirea calității vieții pacienților. Diversitatea cazurilor medicale întâlnite oferă constant oportunități de învățare și dezvoltare profesională.\n\n– Tehnologia modernă și inovațiile medicale influențează profund practica medicului de familie, prin îmbunătățirea diagnosticării și tratamentului. Echipamentele avansate și software-urile de gestionare a pacienților permit o monitorizare mai precisă și eficientă a stării de sănătate. Telemedicina facilitează accesul pacienților la consultații medicale, reducând bariera distanței și economisind timp. Accesul la baza de date și informații medicale actualizate ajută medicii de familie să ofere îngrijiri bazate pe cele mai recente descoperiri științifice.\n\n– Cum a influențat pandemia de COVID-19 practica dvs medicală? Ce schimbări ați observat în comportamentul pacienților și în cerințele lor de sănătate?\n\n– Pandemia de COVID-19 a influențat semnificativ practica mea medicala prin adaptarea pe scara larga a consultațiilor la distanță, prin telefon și intensificarea măsurilor de protecție în cabinet. Am observat o creștere a solicitărilor pentru servicii de telemedicină și o mai mare preocupare a pacienților pentru sănătatea preventivă. Comportamentul pacienților a devenit mai precaut, cu o tendință crescută de a solicita informații și recomandări pentru întărirea imunității și prevenirea bolilor infecțioase. Cerințele lor de sănătate au inclus mai des suport psihologic, reflectând impactul stresului și anxietății provocate de pandemie.\n\n– Dacă ați putea schimba ceva în domeniul medicinei, care ar fi acel lucru?\n\n– Aș îmbunătăți accesul la servicii medicale de calitate pentru toți pacienții, indiferent de localizare sau statutul socio-economic. Aș promova o mai mare integrare a tehnologiilor moderne și a telemedicinei, pentru că fiecare pacient să poată beneficia de îngrijire medicala adecvată și la timp. Aș mai pune accent pe actualizarea cunoștințelor pentru toți profesioniștii din domeniul sănătății, pentru a menține standarde înalte de practică medicală și a încuraja inovația.\n\nSfatul medicului de familie, doamna Aliona Verlan, este sa avem grija de sănătatea noastră, printr-un mod de viață sănătos, sport, alimentație corectă și consultații regulate la medici.",
    "metadata": {
      "original_file": "Est-Curier_0310.html"
    }
  },
  {
    "title": "Proiectul Legii pajiștilor a fost trimis …la modificare",
    "content": "Necesitatea valorificării raționale a potențialului de producție, protecției contra acțiunilor de degradare și utilizării durabile a pajiștilor a stat la baza inițierii, începând cu 16 ianuarie 2024, a procesului de elaborare a proiectului de lege privind Pajiștile. Protejarea pajiștilor implică atât măsuri de conservare a habitatelor naturale, cât și gestionarea durabilă a activităților umane în aceste zone.\n\nMinisterul Mediului a organizat la 22 iulie 2024 o ședință de consultări pe marginea proiectului Legii pajiștilor, la care au participat reprezentanții Ministerului Mediului, ai Ministerului Agriculturii și Industriei Alimentare, Agenției „Moldsilva”, Inspectoratului pentru Protecția Mediului, Congresului Autorităților Locale din Moldova și ai asociațiilor obștești de mediu.\n\nReprezentantul CALM, expertul Igor Cristal, a remarcat în cadrul ședinței că acest proiect a întârziat cu cel puțin 20 de ani, pentru că actualmente există un număr foarte mic de deținători de animale în gospodării private (nonprofesionale) și presiunea asupra acestor terenuri este mai mică ca în trecut, respectiv nu există o stringență deja în „valorificarea raţională a potenţialului de producţie și protecţia contra acţiunilor de degradare”.\n\nPrevederile proiectului ce viza „folosirea unui anumit lot de pajişte publică de către deţinătorii de animale asociaţi sau individuali” – „prin contract” și „obligarea deținătorilor de animale să se asocieze ” (adunarea membrilor asociaţiei de păşunat), precum și instituirea funcției de „coordonator al cirezii/stânei” – persoana aleasă de către adunarea membrilor asociaţiei de păşunat în vederea coordonării şi dirijării activităţilor de întreţinere a pajiştii şi de organizare a păşunatului ți care trebuie să asigure încheierea acestei relații contractuale cu APL. au fost criticate de reprezentantul CALM.\n\nExpertul Igor Cristal a considerat inacceptabilă și intenția de a impune obligații față de APL, fără asigurarea unor mecanisme reale de finanțare în prealabil a acțiunilor preconizate (de exemplu, pentru întocmirea amenajamentelor pastorale şi a planurilor privind lucrările de întreţinere, ameliorare şi exploatare raţională a pajiştilor publice) și a propus transformarea unor pajiști în zone umede, care sunt deosebit de prețioase pentru biosferă, în condițiile schimbărilor climatice și lipsei acute de apă.\n\nAutorul proiectului a declarat că va fi reexaminat conceptul inițial al proiectului, cu posibila perfectare a unui act normativ la nivel de hotărâre de Guvern, care să reglementeze relațiile în domeniu, fără adoptarea unei noi legi.",
    "metadata": {
      "original_file": "Est-Curier_0107.html"
    }
  },
  {
    "title": "Concurs de 10 milioane lei pentru proiecte culturale 2024",
    "content": "Ministerul Culturii a lansat concursul pentru finanțarea din bugetul de stat a proiectelor culturale ale organizațiilor necomerciale pentru anul 2024, în conformitate cu „Regulamentul cu privire la mecanismul de finanțare nerambursabilă a proiectelor culturale implementate de organizațiile necomerciale”, aprobat prin Ordinul nr.13 din 19.01.2024, elaborat în temeiul Hotărârii de Guvern nr.656/2022 și publicat în Monitorul Oficial nr.36-39 din 26.01.2024.\n\nCuantumul total al alocațiilor bugetare pentru finanțarea nerambursabilă în anul 2024 este de 10 mln. lei (7 mln. pentru proiecte anuale și 3 mln. pentru proiecte multianuale), prin urmare, valoarea totală acordată unui proiect cultural anual – nu mai mult de 300 mii lei, iar suma totală alocată pentru un proiect cultural multianual – nu mai mult de 900 mii lei.\n• Susținerea producției (care includ, dar nu se limitează la: pictură, sculptură, design, grafică, arte decorative, streetart, fotografie, instalații, video art, artă digitală și noile media);\n• Promovarea obiceiurilor de participare activă la cultură și dezvoltarea potențialului creativ la copii și tineri (activități educaționale);\n• Dezvoltarea componentei de educație culturală pentru copii, dar și pentru adulți, care să contribuie la creșterea calității cererii în domeniul culturii;\n• Inițiative educaționale și cultural-artistice pentru grupuri cu excluziune socio – culturală (persoane care aparțin cel puțin uneia dintre următoarele categorii: persoane care se confruntă cu dizabilități, vârstnici singuri, persoane cărora li s-a acordat statutul de șomaj, copii cu risc social (copii care sunt vagabonzi, cerșetori, lipsiți de libertate sau au probleme de comportament la școală, abuzează de alcool, narcotice, substanțe psihotrope sau toxice, sunt dependenți de jocuri de noroc, sunt implicați sau tind să fie implicați în activități criminale, au experimentat sau riscă să sufere de probleme psihologice, constrângerea fizică sau sexuală, violența în familie și din aceste motive, oportunitățile lor de educație și participare în societate sunt limitate), foști elevi ai caselor de îngrijire socială pentru copii sau ai școlilor-internat speciale (16-29 de ani), beneficiari de ajutoare sociale, familii cu dificultăți (risc social), persoane fără adăpost, străini care au primit azil, persoane eliberate din locurile de privare de libertate);\n• Extinderea și adaptarea serviciilor educaționale pentru copii, tineri și adulți în contextul învățării pe tot parcursul vieții (Obiective de Dezvoltare Durabilă);\n• Proiecte și inițiative/resurse/activități de educație non-formală sau social-culturale în domenii relevante ale alfabetizării media, informațională și digitală pentru tineri, adulți, persoane în etate și categorii vulnerabile;\n• Programe/proiecte de susținere și realizare a studiilor și analizelor, inclusiv activități de formare profesională continuă din domeniul culturii;\n• Programe de suport instituțional pentru dezvoltarea organizației (activități de dezvoltare profesională, mobilități artistice și culturale, vizite de studiu și stabilirea de parteneriate).\n• Promovarea lecturii și dezvoltarea competenței de cultura lecturii, diminuarea analfabetismului funcțional și/sau facilitarea accesului la cultura scrisă în zone defavorizate\n• Proiecte axate pe dezvoltarea și punerea în valoare a literaturii naționale, afirmarea literaturii artistice ca parte integrantă a culturii naționale și integrarea în spațiul valoric și spiritual european\n• Proiecte adresate publicului tânăr, minorităților naționale, inclusiv prin implicare în procesul de promovare a valorilor culturale\n• Proiecte adresate dezvoltării relațiilor cu celelalte state, atât la nivel bilateral, cât și multilateral, prin cultură, educație, ştiință, tehnologie, mass-media, tineret, sport și turism cultural\n• Identificarea de soluții inovatoare de promovare a patrimoniului cultural în context local și/sau european;\n• Termen de depunere a proiectelor până la data de 30.03.2024 , ora 24.00 .",
    "metadata": {
      "original_file": "Est-Curier_0042.html"
    }
  },
  {
    "title": "Tarife noi pentru energia electrică",
    "content": "ANRE a aprobat în ședința din 3 ianuarie 2025 tarifele (fără TVA) pentru serviciul de distribuție a energiei electrice prestat de către Î.C.S. „Premier Energy Distribution” S.A ., diferențiate în funcție de nivelul tensiunii rețelelor electrice de distribuție, după cum urmează: \n\n – 3,0 bani/kWh – prin rețelele electrice de distribuție de înaltă tensiune (35; 110 kV); \n\n – 24,1 bani/kWh – prin rețelele electrice de distribuție de medie tensiune (6; 10 kV); \n\n – 84,0 bani/kWh – prin rețelele electrice de distribuție de joasă tensiune (0,4 kV).\n\nLa fel, au fost aprobate tarifele (fără TVA) pentru serviciul de distribuție a energiei electrice prestat de către S.A. „RED Nord” , diferențiate în funcție de nivelul tensiunii rețelelor electrice de distribuție: \n\n – 29,4 bani/kWh – prin rețelele electrice de distribuție de medie tensiune (6; 10 kV); \n\n – 133,6 bani/kWh – prin rețelele electrice de distribuție de joasă tensiune (0,4 kV).\n\nCât vor plăti cetățenii? \n\n Clienții ”Premier-Energy” vor achita 4.10 lei/kWh, cu 1 leu și 76 de bani mai mult decât prețul actual de 2,34 lei/kWh, iar cei ai S.A. „Furnizarea Energiei Electrice Nord” (FEE-Nord) – 4.68 lei pentru un kWh.\n\nMinistrul Muncii și protecției sociale, Alexei Buzu a asigurat după ședința ANRE că: ” Creșterea de tarif, aprobată astăzi de ANRE va fi acoperită de compensațiile oferite de Guvern, pentru toți beneficiarii de compensații, la un consum lunar de 110 kW. Perioada de compensare va fi ianuarie-martie 2025. Deci, gospodăria, care deja beneficiază de compensații în acest sezon rece, care va consuma până la 110 kW pe lună, nu vor resimți aceste creșteri de tarif, pentru că aceasta va fi compensată de Guvern” .",
    "metadata": {
      "original_file": "Est-Curier_0412.html"
    }
  },
  {
    "title": "Realitatea instituțională temperează aspirațiile personale",
    "content": "susține, după un an de la învestirea în funcție, Iurie ANDRIUȚA, președintele raionului Criuleni\n\n– Domnule preşedinte, a trecut un an, de când aţi fost învestit în funcţie. Spuneaţi în timpul campaniei electorale că veţi începe activitatea prin transparentizarea cheltuielilor publice, activităţii APL. Credeţi că aţi reuşit aceasta într-un an de zile?\n\n– De fapt, se pare că un an e şi mult, dar parcă e şi puţin. Referitor la transparenţă. Şi eu în calitate de preşedinte, şi Consiliul raional, ne străduim să acționăm cât mai transparent, dar dacă mai greşim, este mass-media şi societatea civilă, ca să ne atenţioneze. Ne străduim să aducem la cunoştinţa populaţiei tot ceea ce facem, poate nu ne reuşeşte pe alocuri, dar nu facem taină din proiectele pe care le pornim sau cu ce ne ocupăm, ce decizii luăm. La elaborarea deciziilor se lucrează puţin altfel. Acordăm atenţie comisiilor consultative ale consiliului. Nu le organizăm în ziua şedinţei, dar cu cel puţin o zi – două înainte şi eu particip la toate şedinţele comisiilor. Dacă aţi observat, la şedinţele în plen avem cu totul altă situaţie – mai puţină gălăgie şi discuţii inutile, pentru că se discută mult în comisie.\n\n– Aceasta e conlucrarea cu consilierii. Dar cum asiguraţi cetăţeanului de rând accesul la transparenţa decizională? Pagina web a consiliului o monitorizaţi? Am observat că nu toate deciziile consiliului sunt plasate pe pagina web, se face aceasta selectiv?\n\n– Nu, nu-i cu rea credinţă. Pentru lucru la pagina web noi nu avem o persoană bine instruită ca să facă faţă cerinţelor..\n\n– Nu mă refer la materiale. Mă refer la materialul factorlogic: dispoziţiile preşedintelui, deciziile consiliului.\n\n– Am convenit cu dna Diana (n. r. – Diana Rusu, secretarul Consiliului Raional), ca tot ce este legat de deciziile consiliului să fie plasat pe pagina web. Dumnea-ei este responsabilă de aceste acţiuni.\n\n– Aţi reuşit să creaţi o echipă? Anterior spuneaţi, că veţi mai revizui organigrama?\n\n– E complicat să ai, în condiţiile actuale, o echipă.\n\n– Nu, e vorba de factorul profesional. Am mai spus şi cu alte ocazii, avem foarte puţine cadre calificate.\n\n– Iar dacă se anunţă un concurs la o funcţie publică, cetăţenii nu participă, pentru că mulţi spun că funcţia respectivă e deja partajată din start.\n\n– Nu-i aşa. Iată am anunţat concurs la funcţia de manager al Centrului UNIT, care mai mult de jumătate de an n-are director. Nu avem nici până în ziua de azi angajat. Au fost câteva candidaturi care n-au trecut concursul, cu părere de rău, şi nu de atât că-i partajată politic. Nu avem specialist în audit, specialişti în secţia juridică. Avem nevoie de jurişti şi ne vine la concurs câte o singură persoană. Nu avem auditor intern. Am angajat funcţionari, reieşind din ceea ce este. A fost concurs şi nu avem persoană. Acum am anunţat concurs în secţia economie şi cadastru, şi n-avem nici un dosar depus, dar deja au trecut mai mult de 10 zile. Înspre ceea ce a mers aşa de insistent guvernarea, acolo am şi ajuns. Am ajuns că n-avem pe cine angaja în funcţii.\n\n– Apropo, de Centrul UNIT. Care a fost necesitatea remanierilor, în condiţiile în care era unul din cele trei mai performante centre din republică?\n\n– Nu era o problemă cu Centrul. Atunci, la început de cale – poate am şi greşit, – era un specialist care se ocupa cu tineretul şi sportul. Noi am hotărât să angajăm doi specialişti – unul pentru tineret şi, aparte, unul pentru sport. Ca să facem şi economia, şi divizarea, am decis să transmitem funcţiile de director de stadion raional specialistului pe sport, iar funcţiile managerului Centrului UNIT – specialistului pe tineret.\n\n– E una să fii specialist pentru tineret, şi e cu totul altceva să te pomeneşti la cărma unei structuri organizatorice, cu parteneriate…\n\n– Am avut o persoană angajată, care s-a eliberat repede. Era mai mult pe tineret axată. Posibil să revizuim organigrama, că am spus de la bun început – organigrama nu e Constituţie, şi dacă viaţa ne arată că avem nevoie, se poate modifica.\n\n– Să revenim la revizuiri. Aţi promis, că odată cu venirea în funcţie veţi promova licitaţiile publice transparente. Întrun an de zile Consiliul Raional n-a făcut nici o licitaţie?\n\n– Nu-s bani – nu se fac nici licitaţii. Prima licitaţie pe 18 iulie curent o să fie.\n\n– Dar achiziţii tot nu s-au făcut?\n\n– Ştiţi că s-a schimbat legislaţia… contractele de până la 120 de mii de lei se încheie direct între beneficiar şi prestator de servicii. Sunt contracte până la 250 de mii de lei, care se fac cu cel puţin trei oferte. Şi deja contractele mai mari se fac prin licitaţii publice, care se anunţă în „ Achiziţii Publice”.\n\n– Una din promisiunile Dstră a fost că veţi solicita un audit al cheltuielilor publice făcute anterior la Consiliul Raional.\n\n– Am discutat cu consilierii, dar consultând câteva firme de audit, ne-au spus, că ei nu fac anchetă. Dacă vor fi angajaţi, ei vor face auditul în baza documentelor existente. Posibil conform documentelor totul este în regulă, şi noi am fi trebuit să plătim peste 400 mii de lei, ca să primim aceleaşi documente pe care le avem deja. Atunci am ales altă cale. Nu e vorba că vrem să ne judecăm cu foştii sau actualii – căutăm dreptatea. Un lucru am finalizat – calculatoarele în valoare de 1,7 mln de lei au ajuns în şcoli. Să explic: când am preluat conducerea, în acte am găsit procurare de calculatoare de suma indicată, dar în realitate în şcoli ele lipseau. Am adresat o scrisoare către Procuratură şi prin intermediul acesteia ele au fost, peste un an de la procurare, livrate şcolilor. Cât priveşte uşile şi ferestrele schimbate… avem mari dubii referitor la calitate şi încă 13 mln de lei de achitat pentru ele. De când am venit în funcţie, am oprit achitările, şi am aşteptat să apară antreprenorii care solicită banii. Acum au apărut cu o scrisoare de preavizare, în care cer să le achităm datoriile. La una dintre şedinţele consiliului, noi am alocat 50 de mii de lei pentru expertiza acelor lucrări şi servicii. Noi avem deja rezultatele, care arată că lucrările sunt făcute necalitativ. Vom vedea reacţia antreprenorului: ori refuză plata, ori schimbă toate ferestrele şi uşile conform materialelor din care trebuiau să le facă. Am vorbit cu domnii antreprenori şi le-am spus: dacă totul e în regulă-respectăm contractul, dacă sunt încălcări la calitate – nu discutăm.\n\n– Fiind anterior consilier în mai multe legislaturi, spuneaţi că o să scoateţi politicul din instituţii, în special cele şcolare.\n\n– Din partea mea, chiar l-am scos. Cunosc, că mai sunt nişte tentative de a politiza, dar nici la adunări, nici în convorbiri private nu am discutat cu directorii tema politicului, unde să se regăsească, ce fel de carnet de partid să aibă… Le-am sugerat de fiecare dată să se ocupe de elevi şi cunoştinţe.\n\n– Aţi mai reuşit să aflaţi lista beneficiarilor de tratament sanatorial, ori, aţi menţionat în repetate rânduri, că aţi vrea să fie publică o astfel de listă, întocmită de asistenţa socială.\n\n– E complicat, de fiecare dată întâmpinăm opunere înverşunată cu pretext că este informaţie privată. Eu nu le consider informaţii private, dar aud asta şi aici, şi la medicină, şi la ajutoarele materiale. Sunt adeptul părerii ca numele celor care primesc ajutoare materiale, să fie afişate la primărie, să vadă tot satul, care şi ce primeşte, că oamenii se cunosc mai bine între ei. La noi asta e o taină foarte mare. Am vorbit şi la nivel de ministru, şi mi-a spus că lezăm drepturile omului, că poate lui îi este incomod că primeşte ajutor social. Dacă-i incomod – să meargă să lucreze. Dar nu cred în asta. E o metodă mai veche a noastră, de a exista.\n\n– Aţi spus că alocările financiare pe criterii de apartenenţă politică a primarilor se termină.\n\n– Primele alocări le-au primit primarii de la PLDM, la Işnovăţ, la Micleşti. Eu vreau ca fiecar primar să înţeleagă, că sunt cu propriile gospodării. Primăriile sunt autonome şi în luarea deciziilor, şi la finanţare. Ei se uită, că raionul trebuie să le mai dee ceva. Nu trebuie să se uite. Eu socot, că banii care sunt în raion trebuie să meargă pentru proiecte raionale, de care să beneficieze tot raionul.\n\n– Se mai observă o chestie. Anterior, la şedinţe, festivităţi, erau reprezentaţii unui partid, acum a altui partid. De exemplu, la „Omul Anului” sau la Ziua lucrătorului autonomiei locale şi a lucrătorului din administraţia publică locală. A fost o iluzie optică sau n-au încăput în cadru toţi invitaţii?\n\n– N-aş spune. Am revenit la selectarea a mai puţini laureaţi pentru „Omul Anului” Nu ni se pare normal să fie 40 de laureaţi, şi, de fapt, din aparatul consiliului toţi aveau acest titlu. Eu cred că acest fapt îi diminuează importanţa. De aceea am luat pe categorii: personalităţi din medicina, învăţământ, cea mai mare investiţie a anului… . La Ziua autonomiei locale au fost invitaţi toţi primarii, dar n-au venit toţi.\n\n– Spuneaţi anterior că nouă unităţi de transport pentru consiliu e prea mult. Câte unităţi aveţi acum?\n\n– Tot atâtea. N-am schimbat nimic, deşi nu mi-am schimbat părerea.\n\nAm discutat cu consilierii pe tema asta, şi opinia mea e că dacă facem contract cu o firmă de taxi, ne costa de trei ori mai ieftin. Cred că avem ce schimba aici, mai ales e vorba de mentalitate. Se duc mulţi bani la reparaţie, la benzină, pentru salarizarea şoferilor. Nici garaje destule nu avem. Eu consider că am avut dreptate, când am spus că avem prea multe maşini, dar încă n-am putut realiza reducerea lor. Scăpăm de mai multe cheltuieli. Personal sunt gata să renunţ la maşina de serviciu.\n\n– Credeţi că veţi reuşi până la sfârşitul mandatului să faceţi modificările acestea?\n\n– Se mai schimbă lucrurile. Consilierii îşi mai schimbă viziunea, în ţară poate se mai schimbă lucrurile. Asteptăm reforma administraţiei publice, eu am propus la Ministerul Finanţelor să reducem aparatul în jumătate, păstrând fondul de salarizare existent, ca să putem majora salariul lucrătorilor rămaşi. Vrem cu un salariu mai mare să luăm angajaţi mai calitativi. Şi, în plus, mai avem locuri vacante pe care nu le putem suplini.\n\n– Avem în raion probleme cu coadă. Printre cele declarate de dumneavoastră anterior că ar fi apte de finalizare, era asfaltarea drumului Ohrincea-Peresecina, reparaţia morgii spitalului, grădiniţei din Cruglic, a liftului de la CS Criuleni. Cu excepţia liftului, celelalte obiecte sunt acolo unde erau. Ce ne puteţi spune aici?\n\n– Drumul Ohrincea-Peresecina este un coridor pentru care deja s-a aprobat finanţarea, din sursele Băncii Mondiale. Acum se execută proiectul tehnic. Cum este gata proiectul tehnic, îndată pornesc lucrările. Asta o să fie, sper, la anul viitor, aşa ni s-a promis la ultima discuţie avută la Ministerul Dezvoltării Regionale. Grădiniţa din Cruglic ajunge la finalitate la 1 septembrie 2016 – aşa ne-am pus scopul. A fost schimbat antreprenorul ce executa lucrările şi carul s-a urnit din loc. Pentru ascensorul de la spital mereu se spunea că e nevoie de peste un milion de lei. Când am venit în funcţie, am chemat un specialist şi am ajuns la 94 de mii lei. Un ascensor l-am reparat, degrabă îl vom repara şi pe al doilea.\n\n– Mai aşteptăm un miracol la morgă. Acolo nu era vorba de 1 mln, ci de 500 de mii lei, pentru renovare.\n\n– Era vorba de 1 mln 200 de mii pentru reparaţia clădirii actuale. Dar, reparând acea clădire, nu rezolvi problema. Principalul sunt frigiderele, utilajul necesar. Vrem să construim o clădire nouă, dar e lucru foarte anevoios. Două luni de zile am aşteptat un aviz de la ministerul sănătăţii. După asta ne-au cerut studiu de fezabilitate, ca să nu facem aceste cheltuieli am decis să facem un edificiu nou, cu toate spaţiile necesare, am vorbit cu dl Boris Dubirnîi, cetăţean de onoare al raionului Criuleni, care ne-a promis că va implica partenerii din Viena ca să primim utilajul necesar. Poate nu va fi cel mai performant, dar funcţional, în stare bună. Deci, lucrăm în două direcţii: construcţia edificiului nou şi selectarea utilajului. Ar fi posibil chiar şi un parteneriat public-privat. Dacă vine cineva si declară că e gata să investească 1,5 mln şi construieşte după proiectul lui, poftim îi putem concesiona serviciul pe un termen de 25— 30 ani. Am pornit de la proiectare…\n\n– Declarăm moratoriu pentru decese în următorii patru ani?\n\n– Nu, sper să avem edificiul la anul viitor, proiectul –până în septembrie. Trebuie să soluţionăm şi problema apartenenţei terenurilor, caci am descoperit că teritoriul spitalului nu are un proprietar funciar, este proprietatea statului RM. Se fac pasi spre redresarea acestei stări de lucruri ca să evităm ulteri-oarele dificultăţi.\n\n– A trecut un an s-a tocmit socoteala de acasă cu treburile de la târg?\n\n– Vedeam lucrurile altfel, 20 de ani nu am activat în administraţia publică, eram consilier, dar nu cunosteam subtiliţăţile. Am descoperit, că mecanismul birocratic e foarte complicat, rigid, mai ales când e vorba de finanţe, achiziţii. Se pare că regulile sunt făcute special ca să nu reuşeşti să avansezi. Bunăoară, pentru obţinerea unei finanţări la un concurs, trebuie să te conformezi unui şir de proceduri şi când le termini poate expira data limită de depunere a cererii. Bunăoară,ce proiectant îţi poate face un proiect calitativ de 80 mln lei în trei săptămâni?\n\n– Aţi înaintat mai multe proiecte la finanţatori?\n\n– Da, avem patru note conceptuale la ADR. Primul e sistemul de canalizare Izbişte-Cruglic- Ohrincea-Jevreni, care a trecut de prima etapă, coridorul Poltava-Cruglic-Jevreni, amenajări la“Peştera surprizelor” şi deschiderea unui incubator de afaceri. La “Peştera surprizelor” se repetă povestea-terenul e al ocolului silvic şi astfel se complică situaţia. Incubatorul de afaceri, pe care intenţionam să-l deschidem la Slobozia Duşca, este pe terenul proprietate a Universităţii Agrare, care ne cedează patrimoniul parţial. Negociem, negociem…\n\n– Am identificat déjà două soluţii. Am revenit la proiectul iniţial, ÎM” Apă Canal Chişinău ”va gestiona reţeaua de canalizare respectivă. Traseul va fi păstrat, trebuie să-l finalizăm, să-l dăm în exploatare şi să-l transmitem în gestiune. E bine să fie întreprinderi mari, conform cerinţelor finanţatorilor germani GIZ, care sunt dispuşi să finanţeze lucrările la apeduct, canalizare. Au făcut şi un studiu prin care afirmă că cea mai sănătoasă apă este cea din Nistru, cea din fântâni fiind poluată. Astfel va fi redus şi sinecostul serviciului, va fi păstrat nivelul tarifelor ca pentru chişinăuieni. GIZ salută regionalizarea serviciilor.\n\n– Chiar dacă a dispărut un milliard din ţară?\n\n– Suntem la etapa când proictele vor veni la cheie, adică banii nu vor ajunge în conturi moldovenești, ci vor fi făcute lucrările şi transmise în gestiune primăriilor. Aşa e mai bine.\n\n– Adoptarea cu întârziere a legii bugetului a schimbat punctele de reper în bugetul raionului?",
    "metadata": {
      "original_file": "Est-Curier_0384.html"
    }
  },
  {
    "title": "Alertă portocalie: Sâmbătă evitați călătoriile",
    "content": "Serviciului Hidrometeorologic de Stat,avertizează că în intervalul de timp 14.09.24 ora 03:00 – 15.09.24 ora 06:00, se prevăd ploi însoțite de descărcări electrice, periodic ploi torențiale (cantități de apă de 15-49 l/m 2 ), izolat foarte puternice (Cod portocaliu: 50-60 l/m 2 ). Se vor semnala intensificări ale vântului în rafale de până la 15-20 m/s.\n\nÎn caz de vânt puternic și ploi abundente, Inspectoratul General pentru Situații de Urgență recomandă oamenilor adăpostirea în mod de urgență într-o clădire sau mașină îndepărtată de firele electrice și copaci, care pot cădea peste autovehicul.\n\nTotodată, persoanele sunt îndemnate să evite aflarea înainte de furtună, în timpul, dar și după aceasta sub clădiri și instalații înalte, cum ar fi piloni, turnuri, stâlpi, dar și arbori înalți. Este important de reținut că distanța de siguranță este egală cu înălțimea construcției. Pentru evitarea situațiilor fatale, cetățenii sunt rugați să nu atingă sau să calce cablurile căzute la pământ.\n\nGestionarii bazinelor acvatice sunt îndemnați să monitorizeze lacurile, iar în caz de necesitate să coboare nivelul acestora în vederea evitării inundațiilor. Totodată, să se asigure că digurile de protecție sunt bine fortificate.\n\nDe asemenea, salvatorii recomandă ca în timpul intemperiilor, aparatele și utilajele electrice să fie deconectate, iar geamurile și ușile locuinței să fie bine închise. Mai mult, specialiștii îndeamnă oamenii să nu atingă caloriferele și alte obiecte metalice, deoarece acestea conduc foarte bine curentul electric.\n\nO atenție deosebită trebuie acordată și minorilor, astfel părinții sau cei care au în grijă copiii sunt rugați să nu-i lase de unii singuri acasă și să-i supravegheze în permanență, pentru a evita situațiile periculoase.\n\nÎn condiții meteorologice nefavorabile este esențial ca toți cetățenii să se pătrundă de responsabilitate pentru propria viața și a celor din jur, respectând cu strictețe recomandările autorităților.\n\nÎn caz de situații de risc și excepționale oamenii apelați de urgență Serviciul 112.",
    "metadata": {
      "original_file": "Est-Curier_0500.html"
    }
  },
  {
    "title": "Persoanele fizice și juridice care provoacă daune mediului vor fi sancționate aspru. Ce propune Ministerul Justiției și ce spun specialiștii independenți?",
    "content": "În ultimii ani, poluarea mediului a atins proporții îngrijorătoare în Republica Moldova, din cauza comportamentului iresponsabil al oamenilor și al entităților economice, care poluează conștient mediul, profitând de lacunele din legislație, inclusiv de faptul că sancțiunile sunt foarte blânde. Pentru a redresa situația, Ministerul Justiției (MJ) pregătește un proiect de lege de modificare a Codului Penal (CP), care are scopul să introducă infracțiuni de mediu noi și să înăsprească pedepsele existente. Ecologiștii salută aceste inițiative, dar susțin că doar aceste măsuri nu sunt suficiente.\n\nAutorul proiectului de lege, Cristian Postovanu , consultant principal în cadrul MJ, a menționat că una dintre prevederile importante propuse se referă la introducerea infracțiunii pentru neexercitarea sau exercitarea necorespunzătoare de către persoanele cu funcție de răspundere (persoanele cu funcții publice și cele de demnitate publică) a atribuțiilor privind respectarea legislației de mediu. Pentru astfel de infracțiuni vor fi prevăzute amenzi în mărime de la 75 000 la 150 000 de lei (de la 1 500 la 3 000 unităţi convenționale) sau închisoare de la unul la trei ani pentru persoane fizice și în mărime de la 250 000 la 350 000 de lei cu privarea de dreptul de a exercita o anumită activitate pentru o perioada de cinci ani pentru persoane juridice. “O altă infracțiune nouă vizează exploatarea neautorizată a solului , care duce la diminuarea fertilității acestuia, având consecințe grave pentru mediu. Astfel, se propun amenzi între 27 500 lei și 42 500 lei sau închisoare de până la cinci ani pentru persoane fizice, dar și amenzi de la 150 000 la 250 000 lei pentru persoanele juridice, privarea lor de dreptul de a exercita o anumită activitate pe un termen de până la cinci ani sau cu lichidarea entității juridice. Amenzi mai mari vor fi stabilite și pentru o prevedere deja existentă privind poluarea solurilor”, a specificat specialistul de la MJ.\n\nEl a mai adăugat că o problemă acută pentru Republica Moldova este și calitatea nesatisfăcătoare a apei , din cauza deșeurilor lichide care provin de la întreprinderile producătoare de alcool. Deși acestea obțin venituri considerabile din vânzarea produselor, nu dețin stații de pre-epurare și nu execută obligația legală de a aduce cantitatea de substanțe poluante în apele uzate evacuate în sistemele publice de canalizare la concentrația maxim admisibilă. Pentru a contracara aceste ilegalități, MJ introduce o infracțiune nouă privind înăsprirea pedepsei și creșterea amenzii de la 50 000 la 100 000 lei sau închisoare de până la cinci ani pentru persoanele fizice, și amenzi de la 100 000 la 200 000 lei pentru persoanele juridice cu privarea de dreptul de a exercita o anumită activitate pe un termen de până la cinci ani.\n\nIntroducerea unor sancțiuni noi și înăsprirea celor vechi nu sunt suficiente\n\nÎn opinia unor ecologiști, poluarea mediului are loc din cauza că sancțiunile sunt foarte mici, iar răufăcătorii nu resimt amenzile. „Cei care încalcă legea le este mai convenabil să polueze apele, solul și să achite amenzile derizorii, decât să ia măsuri pentru prevenirea poluării, care sunt mult mai costisitoare. Infracțiunile noi propuse de MJ și înăsprirea celor vechi sunt absolut necesare, însă, acestea nu sunt suficiente pentru a soluționa problemele. Consider că trebuie intensificate și înăsprite controalele la agenții economici și persoanele fizice, doar așa vom realiza obiectivele propuse”, susține Lilia Curchi , directoarea executivă a Asociaţiei Jurnaliştilor de Mediu şi Turism Ecologic din Republica Moldova.\n\nJuristul Nicolae Frumosu consideră că introducerea în CP a prevederilor de înăsprire a pedepselor pentru infracțiunile de mediu va descuraja persoanele să comită astfel de fapte. El a adăugat: „Pentru unele infracțiuni, cum ar fi „tăinuirea de date sau prezentarea intenționată de date neautentice despre poluarea mediului” a fost extinsă categoria subiecților care vor fi pasibili de răspundere. Este vorba de responsabilizarea în primul rând a funcționarilor, demnitarilor din domeniu”, a explicat Nicolae Frumosu. El a precizat că unele infracțiuni introduse acum, cum ar fi: „folosirea ilegală a apelor”, „bararea sau modificarea ilegală a cursului apei” etc., nu sunt prevăzute în CP, prin urmare nu existau nici sancțiuni. În opinia lui N:Frumosu, lucrurile ar putea să se îmbunătățească considerabil după modificările propuse de MJ, dacă vor urma și acțiuni mai ferme din partea instituțiilor statului.\n\nProiectul de lege este la etapa de definitivare și va fi remis în curând Guvernului spre aprobare.\n\nArticolul este realizat în cadrul Campaniei pentru o Justiție Sănătoasă, implementată de Asociația Presei Independente (API), în parteneriat cu un grup de organizații neguvernamentale de profil din Republica Moldova.",
    "metadata": {
      "original_file": "Est-Curier_0150.html"
    }
  },
  {
    "title": "Statistica r. Criuleni: mai puțini oameni și șomeri, mai multe divorțuri și salarii mai mari în 2024",
    "content": "Direcția Statistică Criuleni a Centrului Regional pentru Statistică Centru (șefă – Cristina Soltanici), informează, succint, despre situaţia social-economică a raionului Criuleni în lunile ianuarie – septembrie 2024 (9 luni), care se caracterizează prin următorii indicatori principali ai activităţii economiei raionale:\n• Situația demografică în ianuarie-septembrie 2024 a fost determinată de micşorare a nivelului \n\n natalității, a mortalității și a nupțialității (căsătoriilor), respectiv cu 7.4 la sută, cu 7,0 la sută și cu 4,2%. În același timp, numărul divorțurilor a crescut cu 29,2% în comparație cu perioada analogică (primele 9 lun) a anului 2023.\n• Câștigul salarial mediu lunar nominal brut al unui angajat în trimestrul III 2024 a fost de 11 956.1 lei, mai mult cu 10% față de aceeași perioadă a anului 2023.\n• Numărul șomerilor oficial înregistrați, conform datelor Direcției pentru Ocuparea Forței de Muncă a raionului Criuleni, la 30 septembrie 2024 a constituit 194 de persoane, micșorându-se cu 50,5% comparativ cu 30 septembrie 2023. Numărul șomerilor aflați la evidență la 1 iulie 2024 a fost de 196 persoane.\n• Investițiile în active imobilizate din contul tuturor surselor de finanțare realizate în perioada de raport au însumat 280615,9 mii lei, majorându-se cu 105,8% față de ianuarie-septembrie 2023. Sursa principală de finanțare a investițiilor a fost mijloacele proprii ale investitorului, ponderea cărora a constituit 67,3%.\n• Parcursul mărfurilor realizat de întreprinderile de transport rutier în ianuarie-septembrie 2024 a însumat 6953,6 mii tone-km, cu 117,6% mai mult decât cel înregistrat în aceeași perioadă a anului precedent.\n• Volumul mărfurilor transportate de către întreprinderile de transport rutier a constituit 36,3 mii tone, majorându-se cu 5,8 la sută comparativ cu ianuarie-septembrie 2023.\n• Numărul pasagerilor transportați cu autobuzele și microbuzele de folosință generală a fost de 483,8 mii, micșorându-se cu 9,8% față de aceeași perioadă a anului trecut.\n\nPagina web statistica.gov.md a publicat culegerea „Statistica teritorială, edițiile 2013-2024” , potrivit căreia în r. Criuleni, numărul populației, la începutul anului 2022 era de 57829 de persoane, la începutul anului 2023 – 55373 ( – 2456), iar la începutul anului 2024 – 53337 (- 2036).\n\nAcelași raport relevă că în anul 2013, în r. Criuleni locuiau 73 115 persoane, iar în 2013 chiar se atesta o creștere a numărului de locuitori – 73 364 persoane, cu 20 027 persoane mai mult decât în ianuarie 2024.",
    "metadata": {
      "original_file": "Est-Curier_0445.html"
    }
  },
  {
    "title": "La Onițcani se naște un muzeu al satului, care va avea denumirea „Vatra neamului”",
    "content": "Îndrumați de coordonatoarele Silvia Iacub, profesoară la Gimnaziul Onițcani, și Tatiana Ghilețchi, educatoare la grădinița din același sat, grupul de inițiativă al tinerilor din s. Onițcani, elevi ai gimnaziului, care și-au dat denumire de „Băștinașii”, au căpătat un grant pentru a pune bazele unui muzeu în satul lor.\n\nPrima finanțare în valoare de 20 de mii de lei a venit din partea Consiliului raional Criuleni, prin intermediul Programului raional de granturi pentru organizațiile de tineret și grupurile de inițiativă a tinerilor, ediția 2024, gestionat de către Centrul de Resurse pentru Tineri „UNIT”.\n\nIdeea de a crea un muzeu i-a venit dnei Tatiana Ghilețchi, care adună de mai multă vreme obiecte vechi aflate în gospodăriile din trecutul nu prea îndepărtat. Pentru că are deja multe și pentru că ar vrea să le valorifice, s-a gândit să contribuie cu ele la fondarea unui muzeu.\n\n„Am avut oportunitatea să depunem cererea de finanțare la acest proiect, am trecut selecția. Primăria ne-a oferit două săli în incinta fostei cârmuiri a sovhozului. Avem adunate deja două războaie de țesut, covoare, oale, ulcele, prosoape țesute manual, icoane vechi, cufere, am procurat unele obiecte, am mai restaurat câteva. O parte sunt de prin părțile Nisporenilor, de unde este soțul meu, și părinții lui nu le-au aruncat. De la buneii din partea mamei am mai puține lucruri, din păcate. Banii din grant i-am direcționat pe mai multe segmente: avem nevoie de vitrine, mobilier. Am procurat și un costum național bărbătesc cu toate piesele, am comandat niște manechine, vom mai procura și ceva pentru amenajarea biroului și altele. Cu implicarea primăriei, am reușit să facem o reparație cosmetică a sălilor unde vom organiza muzeul” – povestește dna Ghilețchi.\n\nGrupul de inițiativă „Băștinașii”, din care fac parte 13 elevi, împreună cu cele două coordonatoare, au organizat până acum o campanie de informare a localității cu privire la proiectul pentru care au obținut finanțare – crearea muzeului „Vatra neamului”, precum și oportunitatea de a dona obiecte vechi, care nu mai au vreo întrebuințare în gospodărie, dar ar fi un exponat perfect în noua instituție. Acum se desfășoară lucrările de reparație, la care tinerii muncesc alături de adulți. Proiectul urmează a fi finalizat către începutul lunii octombrie, iar evenimentul de lansare va avea forma unei șezători.\n\nTinerii din Onițcani participă pentru prima dată la programul raional de granturi, care în 2024 a avut un buget total de 300 mii lei. Respectiv, până la finele anului, 15 inițiative locale ale tinerilor din raion, din 24 câte au fost aplicate, au șanse să se materializeze.\n\nEste al patrulea an consecutiv, când tinerii din raionul Criuleni au la dispoziție sume mici de bani din bugetul raional pentru realizarea inițiativelor lor.\n\nGranturile sunt de ajutor, stimulează implicarea, dar și parteneriatele sunt valoroase, mai cu seamă când acestea suplinesc și unele neajunsuri și cheltuieli imprevizibile. În cazul proiectului de la Onițcani, ne informează primarul satului, Igor Dodon, până în prezent, primăria a participat cu aproximativ10 mii lei, bani din care au fost procurate materiale și ustensile pentru o reparație cosmetică a încăperilor, pentru manechini, dar mai urmează cheltuieli, întrucât nu toate lucrările sunt pe puterile grupului de tineri și femei care-i coordonează, cum ar fi un tavan problematic, și altele.\n\nÎn satul Onițcani mai este un muzeu, organizat privat de către băștinașul Alexandru Popov, la fel, un împătimit de obiecte vechi șo colecționarea lor, așa că un început de rută turistică prin „satul cu o sută de izvoare” se arată promițător.\n\nFoto de Tatiana Ghilețchi. Un grup de educatoare de la grădiniță participă voluntar la cauza comună a tinerilor și adulților:",
    "metadata": {
      "original_file": "Est-Curier_0015.html"
    }
  },
  {
    "title": "Raionul Criuleni exportă și energie electrică",
    "content": "Raionul Criuleni nu doar produce energie electrică, dar și exportă. Informația a fost făcută publică la ședința Consiliului raional Criuleni de către administratorul Întreprinderii Municipale „Edilitate”, Vasile Frunza, care a prezentat primul raport de gestionare, pentru anul 2022, a parcului fotovoltaic cu capacitatea de 2,8 MWt.\n\nConform raportului financiar prezentat de Vasile Frunza către consilierii raionali, profitul net al întrerpinderii realizat pe vânzarea energiei electrice, de la 1 aprilie 2022 până la finele anului 2022, este de 1 mln 769 mii lei.\n\nConform legii, profitul companiei este gestionat de către Consiliului Raional, la propunerea Consiliului de administrare al întrerpinderii.\n\nConsiliul de administrare a propus, ca 70 % din profit să fie transferat pe contul consiliului, iar 30% – să rămână pe contul întreprinderii pentru necesitățile de dezvoltare.\n\nLa propunerea comisiei buget și finanțe, vociferată de către președintele acesteia Iurie Andriuța, distribuția ar trebui să fie de 70% – primăriei Criuleni, pentru că este proprietara terenului pe care este amplasată centrala fotovoltaică.\n\nPână la urmă, consilierii au ținut cont de recomandarea Direcției Finanțe să transfere pe contul consiliului toate cele 100% din profit, din care primăriei Criuleni sā-i revină 70% din sumă, adică 1 mln 238 mii lei. În așa fel întrebarea criulenenilor „ce avem noi din asta?” are și un răspuns. În schimb, consilierii raionali, la propunerea consilierului lui Ghenadie Cazacu, au retras suma de 200 de mii de lei, pe care urmau să o aloce primăriei Criuleni, pentru amenajarea unui sistem de irigare pe bulevardul Biruința.\n\nBanii alocați din profitul pentru activitatea parcului fotovoltaic, amplasat pe 8 ha care aparțin primăriei Criuleni, dar transmise în gestiunea consiliului raional, vor avea mențiunea „pentru amenajarea teritoriului”.\n\nApropo, Vasile Frunza le-a comunicat consilierilor, că parcul fotovoltaic a primit dreptul de a exporta energie electrică pe piața internațională și a reușit să exporte cca 90 mii de kWt la preț de 1,60 lei fără TVA, acum s-a mai ieftinit și e la preț de 1,35 lei fără TVA.\n\nÎntreprinderea municipală „Edilitate” produce și vinde energie electrică către Premier Energy cu prețul de 1,15 lei pentru un kWt sau 1,38 lei inclusiv TVA.",
    "metadata": {
      "original_file": "Est-Curier_0296.html"
    }
  },
  {
    "title": "Premieră automobilistică la Măgdăcești",
    "content": "Acesta parcurge 70 de km în mod autonom și corespunde tuturor standardelor internaționale. Autobuzul electric a fost asamblat de către inginerii companiei „Informbusiness”, specializată în producerea utilajelor electronice pentru transport, care sunt exportate în peste 170 de orașe din lume.\n\nPrimii pasageri au fost la evenimentul de prezentare pe lângă autoritățile locale și reprezentanții Guvernului Republicii Moldova. Prim-ministrul Dorin Recean a declarat proiectul drept unul semnificativ pe mai multe dimensiuni – dezvoltarea economică, dinamizarea sectorului electronicelor și dimensiunea de electrificare, asamblarea unui autobuz electric fiind o acțiune concretă în contextul tranziției la energia verde.\n\nMinistrul dezvoltării economice și digitalizării, Dumitru Alaiba, a subliniat că Guvernul va susține în continuare producătorii care dezvoltă diverse ramuri ale economiei: ”Republica Moldova devine o țară producătoare de mașini, prin obținerea primului vin cod. Succesul vostru este succesul întregii țări”.\n\nMinistrul energiei, Victor Parlicov, a accentuat că circa 35% din toată energia din țara noastră este consumată de transport, iar cea mai simplă cale de a decarboniza transportul este electrificarea acestuia. „Devenim o țară care nu doar consumă, ci și generează tehnologii performante. Totodată, oferim tinerilor noștri o perspectivă de integrare în domenii moderne, inexistente anterior în țara noastră”, a spus ministrul Victor Parlicov.\n\nFondatorul și conducătorul întreprinderii „Informbusiness”, Vitalie Eșanu, a vorbit despre realizările companiei și intenția de a dezvolta în continuare afacerea. În anul curent, întreprinderea va livra primele 25 de autobuze electrice cu mers autonom în municipiul Bălți. De asemenea, compania va exporta în Ucraina, România și în alte țări, unde există cerere pentru asemenea mijloace de transport. Pe termen lung, fondatorul companiei își propune să construiască o uzină de asamblare a autobuzelor electrice în satul Trușeni.\n\nAutoritățile din Măgdăcești speră ca într-o perioadă de cel puțin 6 luni, urmează să ajungă și pe străzile s. Măgdăcești un autobuz electric de rută.",
    "metadata": {
      "original_file": "Est-Curier_0279.html"
    }
  },
  {
    "title": "În două zile nivelul apei în r. Nistru a crescut de trei ori",
    "content": "În legătură cu mărirea debitului mediu zilnic de apă deversat din Lacul de Acumulare Dnestrovsk (r. Nistru), Centrul hidrologic al Serviciului Hidrometeorologic de Stat prognoza, în intervalul 24-27 noiembrie, creșterea nivelului apei r. Nistru pe sectorul or. Soroca – or. Dubăsari cu 2,7-4,3 m, față de nivelul din 24 noiembrie (ora 08:00). Este posibilă ieșirea apei în luncă și inundarea terenurilor agricole.\n\nLa 26 noiembrie, ora 12 nivelul apei în râul Nistru în preajma Stației de salvatori din Criuleni era de 5 metri. La 25 noiembrie, la ora 12 era de 2m 80cm, iar către ora 24 nivelul apei a ajuns la 4m 40 cm.\n\nOleg Tihonov, responsabil de măsurări în ziua de 26 noiembrie, spune că nivelul apei crește, dar nu a ajuns nivelul critic. Măsurărire se fac la fiecare patru ore. Cei care cred că în asemenea condiții se pot pricopsi cu pește Oleg Tihonov le spune că: ”apa e rece și murdară, peștele se ascunde și nu e cazul să riște”\n\nPrimăria Doroțcaia recomandă cetățenii care dispun de bunuri imobile amplasate în apropierea râului Nistru, terenuri și agenții economici care au pompat apă din râul Nistru să întreprindă măsuri de protecție a acestora prin blocarea țevilor de pompare întru evitarea unei eventuale inundații și să nu se deplaseze pe timp instabil.\n\nPrimarul de Doroțcaia, Valeriu Berzan, a avertizat sătenii să nu deterioreze digul de protecție, să nu scoată capacele de la țevile de pompare a apei din regiunea stației de pompare de pe malul râului Nistru, căci pentru încălcarea acestor prevederi vor fi sancționate în conformitate cu prevederile legale.",
    "metadata": {
      "original_file": "Est-Curier_0146.html"
    }
  },
  {
    "title": "Campania „Hai acasă de Crăciun!” ajunge și în or. Criuleni",
    "content": "Conform unei agende prestabilite, un șir de colective artistice, colective teatrale și interpreți din Republica Moldova participă în acest an la campania inițiată de Ministerul Culturii, deja al doilea an, cu genericul „Hai acasă de Crăciun!”. Campania se desfășoară în perioada 19 decembrie 2024 – 16 ianuarie 2025, iar intrarea la concerte este gratuită.\n\nLocuitorii și oaspeții orașului Criuleni se vor putea delecta cu două spectacole în aceeași zi – 5 ianuarie 2025, conform agendei publicate de Ministerul Culturii, care vor avea loc în incinta Centrului Raional de Cultură și Tineret „G. Sîrbu” în felul următor:\n\nLa campanie participă în acest an 11 ansambluri și formații de muzică și dans, dar și artiști independenți, care vor evolua pe scenele caselor de cultură din aproape 40 de localități, sate și orașe de pe întreg teritoriul țării, inclusiv UTA Găgăuzia.\n\nLa Molovata, raionul Dubăsari, pe 22 decembrie, publicul a fost răsfățat de interpreții Nelly Ciobanu, Vitalie Dani, și formația „Enigma Romilor”.\n\nPe data de 28 decembrie, 2024, un concert din seria evenimentelor de „Hai acasă de Crăciun!” a avut loc la Slobozia-Dușca, iar pentru public a cântat formația „Lupii”, condusă de Alex Calancea. Artiștii au fost întâmpinați cu pâine și sare și cu marșul cântat de fanfara locală de copii (foto).",
    "metadata": {
      "original_file": "Est-Curier_0003.html"
    }
  },
  {
    "title": "„Deepfakes” și utilizarea imaginilor false pentru a hărțui fetele și femeile",
    "content": "Natalia are șaisprezece ani și este elevă la un liceu din suburbia Chișinăului. Îi place geografia și chimia și visează la o carieră în medicină sau cercetare. Am aflat istoria ei de la o prietenă de-a sa, ne dăm întâlnire pe Zoom într-una din după amiezile de după școală și îi mulțumesc că a acceptat să vorbească despre ce i s-a întâmplat în urmă cu câteva luni. Zâmbește și-mi spune că, dacă aș fi contactat-o vara asta, nu ar fi acceptat să vorbească. „Cred că am depășit”, spune fata.\n\nNatalia vorbește deseori pe contul său de Instagram și Tiktok despre alegerea ei de a fi vegană, arată rețete sănătoase și idei de ingrediente bogate în proteine. Deși nu asta i-a fost intenția, spune ea, a început a fi asociată în rândul prietenelor sale, dar și la școală cu veganismul. „Nu mă deranja pentru că e un stil de viață pe care mi l-am asumat la cincisprezece ani, îmi place să fac gustări și deserturi sănătoase și să le împart cu colegii de clasă. M-am obișnuit și cu micile ironii și glume despre felul în care mă alimentez. S-a întâmplat să povestesc lecția la istorie și uitasem câteva detalii și ani, iar cineva din colegi a strigat că e pentru că nu mănânc carne, de asta am memoria proastă. Profesorul a ales să nu intervină, dar chiar și așa, nu erau foarte dureroase pentru mine aceste glumițe”, povestește ea.\n\nLa sfârșit de an școlar, în mai, însă s-a întâmplat ceva care a trecut granițele glumelor sau ironiilor. Câțiva colegi s-au adunat în jurul unei bănci, analizau ceva pe telefonul unuia dintre ei, râdeau în hohote. Apoi au început s-o țintească cu privirea, revenind la telefon și la râsete. Unul dintre ei a venit cu telefonul în mână, a întins ecranul spre ea și a întrebat-o demonstrativ „Sunt bune aripioarele?!” , adăugând „Sau erau vegane?” . Grupul a râs și mai tare. Nu înțelegea ce se întâmplă. Era ea în poză, dar fata din imagini purta haine care nu erau ale ei. Poza o surprindea pe ea într-un restaurant fast food în timp ce mânca aripioare de pui.\n\n„Nu țin minte exact cum s-au derulat aceste momente, eram copleșită. Doream să mă apăr, dar ei aveau o dovadă clară. Am început să pun la îndoială rațiunea mea. Poate chiar am fost eu și nu țin minte? Poate e o poză veche? Deși în poză arătam așa cum arăt acum. Nu e o crimă să mănânci carne, chiar nu sunt împotriva oamenilor care consumă carne, dar această imagine mă făcea să arăt în fața lor o mincinoasă, cineva care nu sunt” , spune Natalia.\n\nÎn ziua ceea, la școală, s-a comportat de parcă nimic nu s-a întâmplat. Ceilalți colegi s-au comportat normal până la sfârșitul orelor, iar asta i-a dat curaj.\n\n„Mă gândeam că fie știu toți, dar aleg să fie discreți și respectuoși, fie acele poze au rămas doar în grupul celor patru băieți”, spune ea. Peste câteva zile prietena ei cea mai bună a întrebat-o de poze, semn că ieșise din acel grup. I-a recunoscut că imaginile sunt trucate. Între timp Natalia făcuse câteva cercetări pe Internet și descoperise că sunt mai multe platforme prin care poți crea fotografii cu ajutorul inteligenței artificiale. Deși prietena ei a insistat să anunțe diriginta sau chiar directorul școlii, Natalia a preferat să tacă pentru că nu dorea să atragă și mai multă atenție asupra ei, dar și de teama că acele imagini ar putea ajunge la și mai multă lume. „Peste o săptămână unul dintre băieți, cel care a creat acele imagini, și-a cerut scuze. Cred că a anunțat și colegii despre asta. A zis că a fost o glumă bună. Pentru mine nu a fost o glumă bună, mă întrebam continuu ce fel de glume se fac despre mine după ce toți elevii au văzut acele poze. Nu pot să-mi imaginez cum e când apar fotografii false cu tine fără haine sau în ipostaze și mai compromițătoare”, explică Natalia.\n\nCare sunt implicațiile psihologice asupra victimelor atunci când imaginile \n\n lor sunt folosite în deepfakes?\n\nAm discutat cu psihoterapeutul Maxim Orîndaș despre cum afectează acest tip de abuz încrederea de sine, anxietatea și alte aspecte ale sănătății mintale. Deepfake-urile au un impact psihologic profund asupra victimelor, deoarece implică nu doar hărțuirea, dar și o invadare a intimității și a identității personale. Cercetările pe acest subiect sunt relativ recente, dar dovezile indică faptul că victimele suferă de simptome severe de anxietate, depresie și chiar tulburare de stres post-traumatic (PTSD).\n\n„Deepfake-urile utilizate în hărțuire induc o traumă psihologică prin lipsa de control asupra propriei imagini și prin faptul că victimele nu pot opri distribuirea sau accesul la astfel de conținut. Aceste efecte sunt intensificate de teama constantă că aceste imagini pot reapărea în spațiul public sau pot ajunge la persoane din mediul lor social și profesional. Acest tip de hărțuire digitală poate eroda încrederea în sine, iar victimele dezvoltă sentimente de rușine și izolare socială”, explică acesta.\n\nMecanisme de apărare și strategii de adaptare pentru protejarea sănătății mintale\n\nPentru a-și proteja sănătatea mintală, explică Maxim Orîndaș, victimele pot utiliza o serie de mecanisme de apărare, care ajută victimele să gestioneze gândurile intruzive, să reducă anxietatea și să facă față stresului generat de hărțuirea prin deepfake. De asemenea, sprijinul social este esențial pentru victime. Studiile subliniază că sprijinul prietenilor și familiei poate ajuta victimele să facă față stigmatizării sociale și să mențină un echilibru emoțional sănătos. În plus, tehnicile de mindfulness și respirație profundă sunt recomandate pentru a ajuta victimele să-și controleze reacțiile de anxietate și să reducă simptomele de stres acut.\n\nCum contribuie stigmatizarea socială la impactul emoțional asupra femeilor care sunt \n\n victime ale deepfake-urilor?\n\nStigmatizarea socială agravează trauma emoțională experimentată de victimele deepfake-urilor, adăugând un nivel suplimentar de suferință psihologică. Victimele nu doar că sunt afectate de utilizarea abuzivă a imaginii lor, dar și de judecata și comentariile sociale negative care le pot cataloga drept „complice” la situație. Acestea dezvoltă adesea strategii de evitare, izolare socială și sentimente intense de rușine, toate acestea având un impact negativ pe termen lung asupra sănătății lor mintale și a capacității de recuperare.\n\n„Este crucial să înțelegem că victimele deepfake-urilor nu sunt responsabile pentru ceea ce li s-a întâmplat și au nevoie de sprijinul nostru pentru a se recupera”, concluzionează Maxim Orîndaș.\n\nDacă ești victima abuzului sau a hărțuirii, contactează Telefonul de Încredere pentru Femei și Fete 0 8008 8008, care este gratuit, confidențial și disponibil 24/24. Copiii și adolescenții pot raporta cazurile de violență online asupra copilului și solicita ajutor pe platforma Siguronline.md .\n\nAcest articol a fost realizat în cadrul proiectului UNICEF „Răspuns la violența împotriva fetelor și femeilor în mediul online și în contexte similare”, implementat de Asociația Presei Independente, cu suportul financiar al Ministerului pentru Cooperare Economică și Dezvoltare al Republicii Federale Germania, prin intermediul Băncii Germane de Dezvoltare (KfW). Opiniile exprimate în acest articol aparțin autorilor și nu reflectă neapărat punctul de vedere al donatorilor.",
    "metadata": {
      "original_file": "Est-Curier_0453.html"
    }
  },
  {
    "title": "5 800 000 USD pentru ca 50 mii de familii să reducă consumul de energie electrică",
    "content": "Trei furnizori de echipamente electrice și electronice, contractați de UNDP, vor ajuta cca 50 mii de familii din Republica Moldova să valorifice voucherele pentru electrocasnice noi și eficiente energetic.\n\nProgramului de vouchere pentru electrocasnice și Programului de modernizare a sistemului intern de distribuție a agentului termic pentru încălzire și alimentare cu apă caldă menajeră sunt finanțate de Uniunea Europeană, în cadrul Proiectului „Abordarea impactului crizei energetice în Republica Moldova”, implementat de UNDP Moldova au fost votate în cadrul ședinței Guvernului Republicii Moldova din 21 august 2023. Programului de vouchere pentru electrocasnice are un buget de 5 800 000 USD, iar resursele financiare vor fi alocate după cum urmează:\n\nBeneficiarii Programului de vouchere, se vor extrage din Sistemul informațional „Vulnerabilitatea energetică” conform criteriilor de eligibilitate care vor fi coordonate cu Ministerul Muncii și Protecției Sociale. Familia beneficiară va trebui să contribuie cu 20% din contravaloarea respectivului echipament cu excepția becuri LED.\n\nFinalitatea urmărită prin Programul de Vouchere pentru electrocasnice este de a eficientiza consumul de energie (reducerea cuantumului facturilor la energie), prin stimularea și creșterea accesibilității consumatorilor vulnerabili la aparate electrocasnice ce au un consum mai redus de energie în comparație cu cele deținute de aceștia.\n\nScopul Programului de vouchere este de a reduce consumul de energie electrică odată cu înlocuirea obiectelor de uz casnic mai eficiente decât cele deținute de familiile selectate, pentru ca în final consumatorii vulnerabilii să achite facturi mai mici.\n\nRegulamentul ”Privind mărimea și modul de percepere a contribuțiilor de la beneficiarii programelor de eficientizare a consumului de resurse energetice” a fost prezentat și aprobat în cadrul ședinței Guvernului RM din 21 august 2023 și va intra în vigoare până la sfârșitul săptămânii curente, după publicarea în ”Monitorul Oficial” .\n\nAnterior au fost elaborate și etichete energetice noi pentru electrocasnicele comercializate în R. Moldova",
    "metadata": {
      "original_file": "Est-Curier_0280.html"
    }
  },
  {
    "title": "Crește apa Nistrului",
    "content": "În legătură cu mărirea deversării apei din Lacul de Acumulare Dnestrovsk (Ucraina) până la 600 m3/s, în râul Nistru, în intervalul 03-06 mai, pe sectorul s. Unguri – or. Dubăsari va continua creșterea nivelului apei cu 0.50-1.30 m, față de nivelul din 03 mai (ora 8.00), informează CENTRUL DE PROGNOZE ȘI AVERTIZĂRI a SERVICIUL HIDROMETEOROLOGIC DE STAT. \n\n Apa se va scurge în limitele albiei minore.",
    "metadata": {
      "original_file": "Est-Curier_0111.html"
    }
  },
  {
    "title": "De ce, unde și când se va stinge luni, 13 ianuarie, lumina în r. Criuleni",
    "content": "Luni 13 ianuarie 2025 într-un șir de localități vor avea loc lucrări programate de întreținere, renovare și modernizare a rețelelor electrice pentru îmbunătățirea serviciilor prestate clienţilor, comunică Î.C.S Premier Energy Distribution S.A.\n\nZăicana parțial, în intervalul de timp între 09:45-17:00 pentru admiterea persoanelor terțe în instalațiile electrice\n\ns. Izbeşte : str. Izbeşte 991 parțial, în intervalul de timp între 10:00-17:00 pentru lucrări de defrișare şi tăiere a crengilor.\n\ns. Dolinnoe parțial, în intervalul de timp între 09:00-16:30 pentru lucrări de reparaţie a echipamentului electric .",
    "metadata": {
      "original_file": "Est-Curier_0404.html"
    }
  },
  {
    "title": "Colacul anului a fost copt la Hîrtopul Mare",
    "content": "Șapte colaci în acest an au fost aduși la concursul „Colacul anului 2023”, ca răspuns la apelul autorităților raionale către gospodinele care mai știu a coace în cuptorul cu lemne.\n\nUnul din start a fost identificat ca și un produs preparat la brutărie, pentru care aluatul s-a frământat mecanic, iar cei cinci membri ai juriului au calificat acest fapt ca și contrar regulamentului concursului și au notat corespunzător produsul. \n\n Pe lângă gust, juriul a apreciat autenticitatea tradiției (să fie frământat manual și copt acasă, la foc de cuptor cu lemne), mărimea, forma, aspectul estetic. Președinta juriului, Aurelia Rotaru, directoarea CCT „G. Sîrbu” din or. Criuleni, spunea că „și de pe scenă va trebui să accentuăm, că am apreciat mai întâi de toate gustul colacului, după care celelalte criterii”.\n\nPână la urmă, juriul a decis să aprecieze efortul tuturor gospodinelor, nu doar ale celor ce au luat punctajul maxim, dat fiind că unele participante sunt fidele de ani buni concursului și au și o vârstă respectabilă, dar și pentru că sunt printre puținele femei care mai știu a coace într-un cuptor tradițional cu lemne.\n\nAstfel, premiile mari au mers la Liuba Malai de la Hârtopul Mare (locul I), Elena Samoilă de la Boșcana (locul II), și Alexandra Portărescu de la Mașcăuți (locul III). Mențiuni au fost acordate Ecaterinei Sadovnic de la Râșcova, Zinaidei Mazur de la Bălăbănești și Olgăi Temciuc de la Mălăieștii Noi. \n\n Premierea a avut loc la târgul „Toamna de aur”, organizat de către CR Criuleni.",
    "metadata": {
      "original_file": "Est-Curier_0054.html"
    }
  },
  {
    "title": "Energie verde pentru afacerile agricole fondate și administrate de femei",
    "content": "La 5 aprilie, la Criuleni a avut loc prezentarea oportunităților pentru femei care desfășoară afaceri în agricultură să acceseze granturi pentru energia verde. Este un proiect care continuă din anul 2023 și este susținut financiar de Japonia și Elveția, cu suportul Programului Națiunilor Unite pentru Populație.\n\nSursele oferite de către donatori vor fi destinate finanțării a 75 de proiecte în localitățile din 15 raioane, pentru susținerea afacerilor micro, mici și mijlocii, care vor să-și reducă din cheltuielile pentru energie. Granturi pot solicita și femeile casnice, care desfășoară o activitate agricolă, cu condiția ca după ce obține grantul, să-și înregistreze afacerea în una din formele admise în Republica Moldova. Astfel, proiectul urmărește două obiective majore: creșterea economică a afacerilor gestionate de femei (casnice sau în afara caselor) și reducerea emisiilor de CO2. Aplicantele nu vor primi bani pe cont, ci echipament pe care vor dori să-l procure, conform specificațiilor tehnice pe care le vor indica în formularele de aplicare. Finanțatorii au promis maximă simplitate la aplicare și tot suportul necesar, fără ca participantele să apeleze la specialiști sau consultanți din afara proiectului.\n\nApelul de proiecte este deschis pentru femei antreprenoare în agricultură, care sunt înregistrate în r-le Telenești, Ungheni, Șoldănești, Hâncești, Sîngerei, Briceni, Orhei, Strășeni, Criuleni, Dubăsari, Florești, Rezina, Cantemir, Căușeni, Cahul, Taraclia. Valoarea grantului este de la 5 mii la 18 mii de dolari, cu condiția obligatorie ca aplicantul să contribuie cu 20% din valoarea grantului solicitat.\n\nMai multe informații accesați Aici. Formularul de participare, condițiile, criteriile de eligibilitate – aici .",
    "metadata": {
      "original_file": "Est-Curier_0238.html"
    }
  },
  {
    "title": "12 instituții vor putea răspunde consumatorilor la un număr unic",
    "content": "Centrul Unic de Apel pentru Consumatori, a fost inaugurat vineri, 24 ianuarie la Chișinău pentru a facilita o comunicare directă și eficientă între consumatori și autoritățile responsabile, răspunzând rapid la reclamațiile cetățenilor și oferind consiliere de specialitate.\n\nAstfel, la numărul de telefon 0-22-51-51-51 , cetățenii Republicii Moldova vor putea beneficia de consiliere de specialitate din domeniul protecției drepturilor acestora în calitate de consumatori.\n\nPrin intermediul acestui centru, consumatorilor le vor răspunde la întrebări următoarele instituții de stat:\n• Agenția Națională pentru Siguranța Alimentelor (ANSA): în domenii legate de siguranța alimentelor, băuturi alcoolice, sănătatea animalelor și plantelor;\n• Comisia Națională a Pieței Financiare (CNPF): în domenii legate de credite/depozite, asigurări, servicii de plată și schimb valutar;\n• Agenția Națională pentru Reglementare în Energetică (ANRE): despre furnizarea de gaze, energie electrică, apă și canalizare;\n• Agenția Națională pentru Reglementare în Comunicații Electronice și Tehnologia Informației (ANRCETI): serviciile de telefonie, internet și TV;\n• Inspectoratul de Stat pentru Supravegherea Produselor Nealimentare și Protecția Consumatorilor (ISSPNPC): produse și servicii nealimentare, metrologie și produse petroliere și alte reclamații generale, ce țin de autoritățile:\n\nCentrul Unic de Apel pentru Consumatori va fi gestionat de Inspectoratul de Stat pentru Supravegherea Produselor Nealimentare și Protecția Consumatorilor (ISSPNPC).\n\nVineri, 24 ianuarie la ședința de inaugurare Sergiu DĂRĂNUȚĂ , șeful Inspectoratului de Stat pentru Supravegherea Produselor Nealimentare și Protecția Consumatorilor spunea: „Centrul Unic de Apel reprezintă un pas înainte în îmbunătățirea accesibilității și transparenței proceselor de protecție a consumatorilor, având ca scop principal simplificarea modului în care consumatorii pot solicita informații sau pot cere asistență în cazul în care drepturile lor sunt încălcate. Acest centru este o platformă de comunicare directă între consumatori și toate autoritățile care au atribuții de protecție a consumatorilor inclusiv, Inspectoratul de Stat pentru Supravegherea Produselor Nealimentare și Protecția Consumatorilor, care va facilita rezolvarea rapidă și eficientă a problemelor întâmpinate de consumatori în relația cu furnizorii de bunuri și servicii. Centrul Unic de Apel își propune să fie un punct de contact centralizat, accesibil tuturor celor care au nevoie de asistență, informații sau soluționarea unor plângeri legate de produse sau servicii”.\n\nJulda KIELYTE, Team-Leader pe Domeniul Competitivitate și Creștere Economică, în cadrul Delegației Uniunii Europene în Republica Moldova zicea: „Este esențial ca Moldova să continue alinierea politicilor în domeniul protecției consumatorilor, având în vedere că aceasta trebuie să fie strâns corelat cu politicile comerciale și economice care vizează reducerea riscurilor pentru sănătatea umană și promovarea bunăstării generale. Acest lucru nu doar că va consolida protecția consumatorilor, dar va garanta și compatibilitatea sistemului național cu cel al Uniunii Europene. În plus, Uniunea Europeană a susținut constant inițiative care protejează și promovează drepturile consumatorilor în Moldova. Protejarea acestor drepturi este crucială, deoarece asigură accesul la piețe corecte, produse sigure și informații transparente, contribuind astfel la consolidarea încrederii în piață”.\n\nAdrian GUZUN , Director de Proiect pentru Crearea și Organizarea Centrului Unic de Apel pentru Consumatori (AHCCJ) detalia: „Organizarea Centrului Unic de Apel al Consumatorilor a fost un exercițiu complex, implicând 12 autorități publice cu atribuții în aria protecției consumatorilor, în care toți și-au focusat eforturile pentru materializarea cu succes a Proiectului finanțat de UE, și care de facto, este un serviciu util adus societății. Mi-aș dori ca mesajul cu privire la Centrul Unic de Apel să ajungă la fiecare cetățean, lucru care va responsabiliza agenții economici să presteze produse și servicii mai calitative. Deja putem vorbi despre o optimizare a procesului, în care 60% din apeluri sunt redirecționate automat de robot, fără a fi necesară intervenția inspectorilor, micșorând timpul de așteptare și crescând calitatea consultațiilor oferite către consumatori.”\n\nCentrul este lansat în cadrul proiectului ”Crearea și Organizarea unui Centru Unic de Apel pentru Consumatori”, cu un bugetul alocat de Uniunea Europeană în valoare de 60 000 euro.",
    "metadata": {
      "original_file": "Est-Curier_0392.html"
    }
  },
  {
    "title": "Ziua Copiilor începe chiar azi, 31 mai! Vezi oferta și pentru 1 și 2 iunie",
    "content": "De ziua Internațională a Copiilor administrațiile publice, în parteneriat cu instituțiile de cultură și de agrement, au pus la cale programe de distracții pentru copii și familii. În unele localități activitățile încep chiar azi, 31 mai 2024.\n\nLa ora 14.00, în scuarul Casei de Cultură Onițcani, începe programul dedicat Zilei Copiilor, care va dura până la ora 18.00:\n\nTot azi, 31 mai 2024, sunt așteptați la sărbătoare copiii din comuna Hârtopul Mare. Programul începe la ora 14.00 cu evoluarea copiilor care știu a spune poezii, a cânta și a dansa, și va finaliza cu o discotecă în aer liber:\n\nLa Boșcana, în scuarul Centrului de Cultură și Tineret, tot la 31 mai 2024, copiii și părinții lor sunt așteptați de la ora 16.00. Aici primăria a invitat animatori și a pregătit cadouri pentru participanți:\n\nLa 1 iunie, pe parcursul întregii zile, copiii din or. Criuleni vor avea mai multe oportunități de a se implica în activități, alături de semeni și de părinți.\n\nDupă cum anunță Primăria Criuleni, pe 1 iunie, de la 9 dimineața, copiii se vor putea regăsi în activitățile moderate de către Școala de Arte Criuleni, chiar în centrul localității, pe piața Ștefan-cel-Mare. Caruselurile se instalează deja, iar seara va culmina cu o discotecă moderată de un DJ invitat. \n\n Iată programul:\n\nȘi Centrul de Resurse pentru Tineri „Universul Tinerilor -UNIT” a pregătit un program interesant, care arată în felul următor: \n\n În după amiaza zilei de 1 iunie vă puteți deplsa la Slobozia-Dușca , unde începând cu ora 16.00, copiii sunt invitați la distracție cu animatori:\n\nSărbătoarea la Cruglic, la Casa de Cultură „Andrei Ciorbă”, va începe în holul instituției la ora 14.00, iar la ora 15.00, Circul „Paradis” va oferi un spectacol, biletul va costa de 60 de lei. Iată programul:\n\nȘi pentru că Ziua Copiilor poate continua și este în fiecare zi, Centrul de Cultură și Tineret „Grigore Sîrbu” din or. Criuleni invită la Festivalul raional „Leagănul copilăriei” , pe data de 2 iunie, ora 16.00. Pe scenă vor urca formații artistice de copii. Iată programul:",
    "metadata": {
      "original_file": "Est-Curier_0023.html"
    }
  },
  {
    "title": "S-au clasat pe locurile I la categoriile „căutare drog în încăpere”, „căutare drog în trimiteri poștale”",
    "content": "Două echipe canine din cadrul Centrului chinologic al Serviciului Vamal, împreună cu liderul de echipă, au participat la cea de-a XI-a ediție a Campionatului internațional Antitabac și cea de-a XX-a ediție a Campionatulului internațional Antidrog, organizate sub egida Serviciului Vamal Ceh, în or. Hermanice, Republica Cehă.\n\nCompetițiile au reunit reprezentanți ai autorităților vamale din Austria, Letonia, Polonia, Slovacia, Marea Britanie, Georgia, Cehia și Republica Moldova.\n\nÎn cadrul competițiilor, echipele canine și-au exersat abilitățile în probele de „căutare în trimiteri poștale”, „căutare în valize”, „căutare în încăperi”, „căutare în autoturisme, camioane/autocare” a surselor de drog și tabac, precum și proba care presupune evaluarea obedienței și agilității patrupezilor de serviciu.\n\nInspectorii chinologi din cadrul Serviciului Vamal au demonstrat profesionalism și înaltă pregătire, fapt pentru care s-au clasat pe locul II în clasamentul general pe echipe (din 8 țări participante), de asemenea, au ocupat locurile I la categoriile , „căutare drog în trimiteri poștale” și locul II la „categoria drog”.\n\nAmintim că, Centrul chinologic al Serviciului Vamal are în palmares multiple locuri de frunte la Campionatele Internaționale și Europene, iar participarea în cadrul acestor competiții reprezintă un prilej deosebit pentru consolidarea cooperării și realizarea schimbului de experiență, îmbunătățirea competențelor profesionale, precum și perfecționarea practicilor și a abilităților patrupezilor de serviciu specializați.\n\nÎn prezent, Serviciul Vamal al Republicii Moldova realizează un proiect comun cu Serviciul Vamal Ceh care constă în instruirea a șase inspectori chinologi din cadrul Centrul chinologic, precum și dresajul a șase câini de serviciu antitabac și antidrog.",
    "metadata": {
      "original_file": "Est-Curier_0473.html"
    }
  },
  {
    "title": "La Sipoteni, locuitorii care aruncă gunoiul la nimereală pot fi pedepsiți cu muncă în folosul comunității",
    "content": "De câteva luni, în satul Sipoteni din raionul Călărași locuitorii nu mai aruncă gunoiul menajer în locuri dosite, dar îl colectează. Periodic un tractor trece pe la porțile fiecărei gospodării și adună gunoiul deja sortat de localnici: cel menajer este încărcat săptămânal, plasticul – lunar. Ajutată de un expert în domeniul ecologiei, Primăria a elaborat și un regulament cu reguli de colectare a gunoiului. Sipotenenii care încalcă aceste reguli riscă să fie pedepsiți cu amenzi sau cu ore lucrate în folosul comunității. Localitatea este acum mai curată datorită unui proiect finanțat de Uniunea Europeană și implementat de Agenția de Cooperare Internațională a Germaniei (GIZ).\n\nCând intri în Sipoteni nu poți trece cu vederea stațiile frumos amenajate și colorate, pilonii de electricitate pictați și ei, ghiveciurile cu flori instalate pe podul de la intrarea satului, vopsit în culorile tricolorului, și curățenia care predomină în tot satul. Toate acestea au fost posibile datorită implicării tinerilor voluntari ai Asociației de Băștinași din Sipoteni, care au toată susținerea autorităților locale, dar și a donatorilor străini.\n\nSătenii au fost instruiți cum să separe deșeurile datorită unui proiect finanțat de UE. Au fost închise și evacuate gunoiștile neautorizate și a fost amenajată una nouă, în capătul satului, îngrijită, cu spații speciale pentru plastic, sticlă și metale ușoare. Gunoiștea este dotată cu camere de supraveghere și va fi păzită pentru a evita depozitarea neautorizată a gunoiului, dar și pentru a preveni incendiile.\n\n„Înainte chemam pompierii în fiecare săptămână să stingă incendiile care apăreau la gunoiște, iar fumul de la ele deranja locuitorii. Acum, datorită tractorului multifuncțional cu care suntem dotați, acest lucru nu se mai întâmplă, deoarece gunoiul este atent depozitat și nivelat” , explică Andrei Trifan , administratorul Gospodăriei Comunale din Sipoteni.\n\nPentru evacuarea deșeurilor, fiecare sătean achită lunar câte 10 lei, peste 800 de gospodării din cele 2300 au semnat contractul de deservire, iar numărul acestora este în creștere. Cei care refuză să încheie contracte sunt obligați să evacueze deșeurile la gunoiștea autorizată pe cont propriu, plătind o taxă unică de 50 de lei pentru o căruță de deșeuri și 100 de lei pentru un tractor. Dacă nu achită aceste taxe și aruncă gunoiul la nimereală, riscă amenzi sau muncă în folosul comunității. „Mai întâi avertizăm persoanele care încalcă regulamentul. Dacă se repetă, persoanele sunt sancționate. Și să știți că sancțiunile dau roade, oamenii se disciplinează” , afirmă Maria Rău , viceprimara localității.\n\nPrimăria a cumpărat tractorul cu șenile și urmează să cumpere și un compactor pentru plastic, iar locuitorii vor primi pubele pentru o separare mai eficientă a deșeurilor. Mai mult decât atât, în Ungheni urmează a fi amplasată o gunoiște regională pentru toată zona de centru – Călărași-Nisporeni-Ungheni.\n\nCei care au discutat cu locuitorii și i-au determinat să se implice pentru a avea un sat mai curat au fost tinerii voluntari din Sipoteni. „ Noi n-am impus pe nimeni, i-am convins prin propriul nostru exemplu să se implice, când am amenajat pilonii și stațiile din sat, pictându-le. Ne bucurăm că suntem invitați la ședințele consiliului local și se ține cont de opinia noastră” , povestește Zinaida Chitoroagă , elevă în clasa a 11-a și președinta Asociației de Băștinași Juniori.\n\nTinerii voluntari desfășoară cu regularitate, de trei ori pe an, campanii de salubrizare pentru a colecta gunoiul din localitate. Această activitate mobilizează sătenii, mentalitatea se schimbă, iar oamenii devin mai responsabili față de mediul înconjurător.\n\nPentru a transforma deșeurile menajere, 10 gospodării din sat au primit containere din lemn pentru prepararea compostului utilizat ca îngrășământ natural. În acest an, de când a început a prepara compost din deșeurile vegetale, dar și de la animale, familia Dragancea a reușit să obțină 200 de kg de compost pe care îl folosește atât în sera de roșii, cât și pe terenurile agricole. „Este un îngrășământ natural foarte bun. Noi nu mai folosim substanțe chimice și vedem diferența, roșiile sunt mai mari și mai gustoase. Roada este mai bogată în acest an anume datorită acestui îngrășământ natural și inofensiv” , spune Eugenia Dragancea . Ea este optimistă și speră că mai mulți săteni vor urma aceste bune practici.\n\nProiectul „Înființarea serviciului de salubritate în comuna Sipoteni, r. Călărași, cu implicarea cetățenească” este implementat de Asociația Națională pentru Turism Receptor, în cadrul Programului de Granturi Locale al UE ,,Fii schimbarea: Cetățeni implicați – Comunități durabile!”, finanțat de către Uniunea Europeană și implementat de Agenția de Cooperare Internațională a Germaniei (GIZ).\n\nAcest articol este realizat în cadrul proiectului „Abilitarea cetățenilor în Republica Moldova”, finanțat de către Uniunea Europeană și implementat de către Agenția de Cooperare Internațională a Germaniei (GIZ). Partenerul proiectului pentru creșterea potențialului de vizibilitate și comunicare și implicare a cetățenilor este Asociația Presei Independente (API). Conținutul articolului aparține autorilor și nu reflectă neapărat viziunea UE sau GIZ. Pentru detalii – www.eu4civilsociety.md",
    "metadata": {
      "original_file": "Est-Curier_0189.html"
    }
  },
  {
    "title": "Plantele medicinale – beneficii culinare și materiale, descoperite de IMPACT",
    "content": "Tinerii din localitatea Hîrtopul-Mic, raionul Criuleni, împreună cu coordonatoarea Țurcan Ecaterina, s-au implicat într-un proiect cu scop educativ-ecologic, intitulat “Târgul plantelor medicinale”, realizat cu suportul Fundației Noi Orizonturi, Lupeni-România.\n\nAcest proiect prevedea nouă activități, pe care elevii Gimnaziului Hîrtopul-Mic le-au realizat pas cu pas, cot la cot. Suntem mândri de interesul și activitatea continuă a elevilor, care pe parcursul acestui proiect au învățat cum să identifice beneficiile plantelor, să știe cum să le folosească în beneficiul sănătății lor, să confecționeze pachețele pentru depozitarea lor, să stabilească un preț pentru a putea vinde plantele uscate în târgul școlar.\n\nFoarte atractivă a fost penultima activitate interactivă la aer liber – “Excursia la pădure”, unde copiii au inspirat parfumul florilor de salcâm, și-au făcut coronițe deosebite din flori, apoi au strâns aceste flori pentru a le usca.\n\nActivitățile acestui proiect au oferit elevilor oportunitatea de a se adapta cu un mediu ecologic, favorabil pentru tineri și pentru familiile lor.\n\nTinerii se apropie cu pași repezi spre finisarea proiectului. De acum au adunat, au uscat și depozitat flori de păpădie, romaniță, salcâm.\n\nPe data de 1 iunie 2022, cu ocazia Zilei Copilului, tinerii au profitat de aglomerație și au vândut săculețe în care erau acumulate flori uscate de plante medicinale. Această activitate a fost realizată pe teritoriul Casei de Cultură Hîrtopul Mare. În urma acestor vânzări, pe banii câștigați tinerii vor procura materiale de construcție nesare pentru reparația clasei.",
    "metadata": {
      "original_file": "Est-Curier_0166.html"
    }
  },
  {
    "title": "794,8 milioane de lei au ajuns la buget într-o săptămână",
    "content": "În perioada 21 – 27 octombrie 2024, încasările Serviciului Vamal la bugetul de stat se ridică la peste 794,8 milioane lei, echivalentul a 2,5 bugete anuale ale r.aionului Criuleni.\n\nDe la începutul anului curent, Serviciul Vamal a colectat la bugetul de stat peste 30,7 miliarde lei, ceea ce constituie îndeplinirea cifrei de control cu 107,8%, comunică Serviciul Vamal RM.\n\nTotodată, în perioada 21 – 27 octombrie 2024, de către persoane fizice au fost introduse bunuri a căror valoare în vamă depășește limita neimpozabilă, fiind încasate plăți în valoare de circa 26,65 milioane lei, ceea ce reprezintă 3,4% din totalul sumei încasate pentru perioada respectivă. Banii colectați de la contribuabili sunt vărsați direct în bugetul de stat și redistribuiți pentru salarii, dezvoltarea infrastructurii, proiecte sociale ș.a. De asemenea, pe parcursul săptămânii trecute, au fost perfectate 12 646 de declarații vamale, iar fluxul mijloacelor de transport a constituit 76 992 de traversări. Cele mai tranzitate posturi vamale rămân a fi Leușeni și Sculeni, cu 17 972 și, respectiv, 13 911 traversări.",
    "metadata": {
      "original_file": "Est-Curier_0218.html"
    }
  },
  {
    "title": "Un cetățean rănit, după ce în apartamentul său s-a produs o deflagrație",
    "content": "În seara zilei de 25 decembrie 2024, o deflagrație a avut loc într-un apartament de pe strada Nicolai Zelinski nr.3 din municipiul Chișinău.\n\nPrimele informații comunicate de către Inspectoratul de Stat pentru Situații de Urgență arată că explozia s-a produs într-o locuință de la etajul trei a unui bloc locativ cu patru nivele. La fața locului au intervenit 3 echipaje de pompieri, care au constatat că în urma exploziei au fost afectate trei geamuri a unui apartament cu suprafața totală de 35 metri pătrați, incendiu nu a avut loc. Din cauza deflagrației, proprietarul un bărbat în vârstă de 34 de ani a primit arsuri de gradul I pe 1% din suprafața corpului. Acestuia i-au fost acordate îngrijiri medicale fără spitalizare. Pompierii au demontat construcțiile afectate. Alte prejudicii nu au fost raportate. Potrivit primelor cercetări s-a stabilit că în interiorul apartamentului unde s-a produs deflagrația, locuitorii au efectuat lucrări de reparație utilizând pentru vopsirea pereților substanțe ușor inflamabile, care cel mai probabil au dus la acumulare de gaze și deflagrația acestora. Circumstanțele mai sunt concretizate.",
    "metadata": {
      "original_file": "Est-Curier_0424.html"
    }
  },
  {
    "title": "Festivalul „Cișmelele din Cimișeni” în imagini (galerie foto)",
    "content": "Prima ediție a festivalului „Cișmelele din Cimișeni” s-a desfășurat pe 6 august, 2023, la Cimișeni. Dacă nu știați, denumirea satului provine de la cuvântul cișmea, ne informa Valentina Pisarenco, primara satului. Inițiativa de a consemna tradiția de a săpa și a îngriji fântâni s-a transformat într-un festival raional, la organizarea căruia au pus umărul administrația publică locală și secția cultură și turism a Consiliului raional Criuleni.\n\nÎn ziua respectivă, toate fântânile de pe strada principală din Cimișeni au fost împodobite cu prosoape, icoane, păretare, flori.\n\nNeapărat pe o masă sau pe colacul acestora gospodarii care îngrijesc de sursele de apă aveau un ulcior și pahare, apă, vin, bucate, dulciuri sau fructe, pe care le propuneau trecătorilor. „Gustați din apa noastră” Nu e sălcie!”, sau „Poftiți un pahar cu vin rece!”. „Îi pomenim pe cei care au săpat aceste fântâni și de sănătatea celor care le îngrijesc acum!” – puteai auzi pe la porțile gospodarilor care așteptau să treacă pe lângă ei alaiul oaspeților, să-i salute și să-i omenească, după drum lung, cu câte o cană de apă rece. Ziua se apropia de miezul său, iar soarele torid aducea un plus 37 la umbră…",
    "metadata": {
      "original_file": "Est-Curier_0074.html"
    }
  },
  {
    "title": "Patru incendii de vegetație într-o săptămână",
    "content": "10 ha de teren ar fi fost compromise, în urma arderii, pe teritoriul s. Zăicana, r. Criuleni. Informația a fost comunicată de către Secția Situații Excepționale Criuleni, care în săptămâna 31 mai – 6 iunie au intervenit la patru focare de vegetație uscată pe teritoriul r. Criuleni.\n\nSimion Onofrei, primarul s. Zăicana, solicitat telefonic, a concretizat, că suprafața unde s-a incendiat este o pășune, care nu are 10 ha, dar pericolul e mare, pentru că se alătură pădurii. Din informațiile comunicate de primar, pășunea în acest loc ar fi fost incendiată de niște copii care s-au jucat cu focul, după cum ar fi văzut unii săteni, și că autoritățile locale se străduie să găsească făptașul.\n\nAnterior, Inspectoratul General pentru Situații de Urgență a emis o avertizare de pericol excepțional de incendiu, pentru perioada indicată, din cauza temperaturilor ridicate și umidității reduse, combinate cu vânt. \n\n „Focarele extinse de vegetație arsă pun în pericol suprafețe de teren. În unele cazuri, datorită condițiilor meteo, acestea se extind cu repiziciune la obiecte cum ar fi depozite, spații de locuit sau cele forestiere. În acest context Secția Situații Excepționale Criuleni îndeamnă oamenii să nu aprindă iarba uscată și gunoiul menajer, pentru ca focul să nu se răspândească. În caz de incendiu sau situație excepțională, apelați 112” – se spune în comunicatul instituției.",
    "metadata": {
      "original_file": "Est-Curier_0131.html"
    }
  },
  {
    "title": "1 octombrie – Ziua Internațională a Cafelei",
    "content": "Astăzi, 1 octombrie, este o zi dedicată tuturor iubitorilor de cafea, dar și persoanelor ce ajută la producerea ei. Această delicioasă băutură a reușit să cucerească inimile mai multor oameni prin gustul și originalitatea sa, ea poate fi consumată cu plăcere sau creată cu dragoste.\n\nCafeaua e bună, e rea sau nu are impact asupra sănătății?\n\nDiscutând cu persoane versate în domeniu, am constatat că băutura cafeinizată are atât avantaje, cât și dezavantaje.\n\nCafeaua este un energizant natural, datorită cofeinei. Ea provoacă oamenilor plăcere, iar întrucât este o băutură populară contribuie la interacțiunea socială. Consumată în exces, cafeina poate provoca insomnie, anxietate sau, uneori, consumată regulat – dependență.\n\nDatorită acestei băuturi unii și-au găsit pasiunea, iar alții s-au descoperit pe sine.\n\n– Să fiu sinceră, am parcurs un drum scurt, dar foarte frumos în calitate de barista. Programul Work&Travel mi-a oferit posibilitatea de a încerca și acest domeniu, pentru o perioadă de 3 luni. Primele zile au fost provocatoare, pentru că, până la acel moment, tot ce știam eu despre cafea era doar cum să o beau. Când auzeam de Cortado, Flat White, Red eye… sau orice în afară de Americano, Cappucino sau Latte, mă pierdeam instant. Noroc de panoul cu ilustrații din spate, la care încercam să mă uit fără să fiu observată. Acum nu mă mai poți speria așa ușor, am prins ideea! E un job la care nu simți că trece timpul și îmi place asta în contextul în care fac asta zilnic. De când sunt aici, am îndrăgit cafeaua, în special Caramel Macchiato – un latte rece cu sirop de caramel și puțină frișcă. Am trăit o experiență deosebită la care m-aș mai întoarce. – povestește Marta Buzgan , originară din or. Criuleni, care lucrează ca barista în SUA.\n\n– În vara anului 2022, am decis să merg cu programul Work&Travel în SUA. Așa am ajuns să lucrez în calitate de barista în cafeneaua hotelului Congress Hall, cunoscut drept una din cele mai vechi stațiuni de pe litoralul American. După 4 luni am revenit la studii, hotărâtă să mă întorc din nou în vara următoare. Așa, iată-mă aici și în 2023. Îmi place la nebunie jobul, cât de liberă mă pot simți cu colegii mei, iar procesul preparării cafelei are un loc aparte în inima mea. Când vorbim despre cafea, cu siguranță, nu ne referim doar la băutură. De-a lungul timpului, aceasta a devenit o experiență, un ritual de socializare, transformându-se într-o industrie care valorează miliarde de dolari. Jurnaliștii de la moldova.org au publicat un articol în care au vorbit despre impactul nostru ca societate asupra dezvoltării și existenței cafelei. Astfel, din cauza încălzirii globale, de care ne facem vinovați, cât și a defrișărilor, în jur de 60% din arborii de cafea sunt pe cale de dispariție. Cred că este important de menționat acest lucru astăzi, când o celebrăm, ca să acționăm și să ne putem bucura de această mică plăcere muuult, muuult timp înainte! – spune Cristina Bujac , din or. Criuleni, care lucrează la fel ca barista în SUA.",
    "metadata": {
      "original_file": "Est-Curier_0062.html"
    }
  },
  {
    "title": "Cei mai activi tineri au fost remarcați la Gala Bunelor Practici în Domeniul Tineretului, ediția 2024",
    "content": "Ediția a II-a a Galei Tineretului 2024, organizată de către Consiliul raional Criuleni, în parteneriat cu Centrul de Resurse pentru Tineri „UNIT”, a celebrat performanța ONG-urilor de tineret, grupurilor de initiativă ale tinerilor, consiliilor elevilor, consiliilor locale de tineri, APL și școlilor din localitățile raionului Criuleni. Fie că a fost vorba de munca și implicarea în consiliile școlare, în proiecte comunitare sau de voluntariat, a fost apreciat efotul „peste fișa postului, în folosul comunităților, uneori în detrimentul timpului petrecut cu familiile, care trebuie remarcat. Avem tineri talentați, avem mentori care pot stimula și încuraja acești tineri”, spunea Diana Rusu, secretara consiliului raional, care a reprezentat la eveniment autoritatea organizatoare.\n\nPentru a intra în posesia unui premiu, participanții au aplicat formulare de înscriere, în care au descris pentru ce merite cred ei că trebuie apreciați. Desigur, a fost și un juriu care le-a apreciat meritele, în temeiul unui regulament prestabilit. Nominalizările s-au dat pe următoarele categorii: Cel mai activ ONG de tineret / grup de inițiativă al tiпеrilоr; Cel mai activ consiliu al elevilor / tinerilor; – Cel mai activ voluntar; – Cel mai activ сооrdопаtоr de gruр de inițiativă; – Сеа mai receptivă Administrație Рublică, Locală / administrație șсоlаră în domeniul politicilor de tineret.\n\nNominalizarea „Cel mai activ voluntar/ă a anului” a fost prezentată de către Eduard Soltanici, directorul Centrului UNIT, care a ținut să remarce meritul centrului pe care-l conduce în dezvoltarea personală și, în special, cea emoțională a tinerilor, în era digitală, promovând comunicarea tete-a-tete. Cele mai active voluntare, exclusiv fete, au fost următoarele: Victoria Barbacari, Mălăieștii Noi (I), care a prestat 280 de ore de voluntariat; Andreea Zavtoni, Măgdăcești (II); Crețu Loredana, Criuleni (III); Cosmina Coadă, Rîșcova – mențiune; Manzat Arina, Slobozia Dușca – mențiune. Victoria Barbacari a mulțumit tuturor care au susținut-o să-și realizeze visele, doamnelor Mariana Cotoman și Rodica Antocica, familiei care i-a insuflat încrederea necesară pentru a se implica în activitățile în folosul comunității.\n\nImplicarea comunitară, cunoștințele și abilitățile în gestionarea resurselor, comunicarea eficientă și organizarea evenimentelor comunitare locale și raionale, au fost criterii definitorii, care le-au adus locul I și premiul sub formă de un laptop grupului de inițiativă „Vis de adolescent” din comuna Răculești, desemnat drept cel mai activ. Tinerii au mulțumit pentru susținere și încurajare, pentru construirea spațiului prietenos tinerilor din comuna Răculești, unde se nasc idei frumoase, și au remarcat că vocea tinerilor contează și aceasta este auzită în comunitate. Olesea Sclifos, una dintre coordonatoarele tinerilor, a spus: „Vă mulțumim pentru premiu, pentru încurajare. Este foarte greu în zilele noastre să lucrezi cu nativii digitali, să-i mobilizezi să facă acțiuni de voluntariat sau alte lucruri frumoase. Noi am reușit și vom merge înainte!”\n\nLocul II a fost decernat grupului de inițiativă al elevilor din Măgdăcești – „MGD Timp”, care în anul 2024 au implementat proiectul „Tinerii produc schimbarea”, în cadrul căruia au făcut advocacy la primăria din localitate și au obținut susținere financiară de la autorități, de la agenți economici pentru proiectul lor de creare a spațiului pentru activitățile tinerilor. Grupul de inițiativă „MERAKI” de la Mălăieștii Noi a luat loul III. Grupul de inițiativă „IMPACT” de la Hârtopul Mare a fost distins cu o mențiune. Coordonatoarea acestuia, Ecaterina Țurcan, a remarcat că grupul realizează activități în ambele sate a comunei Hîrtopul Mare, iar aprecierea îi motivează să depună și mai departe efort.\n\nPentru că rolul consiliilor de elevi este să participle la autoadministrarea școlară, fiind vocea elevilor, acesta se mai implică în proiecte școlare care contribuie la dezvoltarea personală a elevilor, crează mediul prietenos și incluziv, promovează valori precum empatia, respectul și cooperarea, implementează proiecte inovatoare și colaborează cu alte instituții școlare. Pentru meritele deosebite, două consilii au fost apreciate: consiliul de elevi al LT Mălăiești (locul I), coordonatoare Lucia Barbacari, și consiliul de elevi al LT Măgdăcești (locul II). Lidia Lupașcu, care acum este șefa DE Criuleni, a spus că în trecut, pe parcursul a 13 ani, a coordonat la Măgdăcești activitatea consiliului de elevi, dar întotdeauna a vut noroc să se afle printre oameni frumoși și implicați, iar în sală este sigură că sunt cei mai activi copii din școală.\n\nPremiul pentru cele mai receptive administrații publice a fost acordat primăriilor Răculești (locul I) și Mașcăuți (locul II). Meritul lor este de a susține inițiativele tinerilor, a le acorda instrumentele necesare pentru a-și realiza inițiativele, a demonstra și un exemplu de implicare, pentru efortul de a dezvolta și stimula voluntariatul și societatea civilă. „Tot meritul este al grupului de inițiativă din satul Răculești și a coordonatoarelor acestuia”, a menționat Tudor Sclifos, primarul com. Răculești, care a ridicat premiul și diploma pentru primul loc. Valeriu Carțîn, primarul de la Mașcăuți, care a luat locul II în acest an, locul I – la prima ediție, a spus că se bucură de succesul vecinilor de la Răculești și a mulțumit Centrului UNIT care a fost insistent și a convins administrațiile locale că proiectele tinerilor, deși mici, sunt importante pentru a stimula implicarea și merită susținute.\n\nCea mai receptivă Administrație Școlară în domeniul politicilor de tineret a fost recunoscută administrația Liceul Teoretic Mălăiești. A fost un singur premiu, de locul I și o nominalizare nouă în acest an. Mariana Cotoman, directoarea liceului din Mălăiești, a recunoscut că este mândră de faptul că instituția pe care o conduce a avut temei să aplice la patru nominalizări și a îndemnat toate administrațiile școlare să le urmeze exemplul. Mariana Cotoman a declinat meritul instituției către tinerii care s-au implicat în diferite activități și au fost buni.\n\nConcursul a remarcat și efotul adulților care i-au coordonat pe tineri în diferite forme de organizare a lor, iar locurile au fost repartizate astfel: Lidia Lupașcu, Măgdăcești (I), Valentina Eftodi, Mașcăuți (II), Olesea Homițchi, Miclești (III); Rodica Antocica, Mălăieștii Noi – mențiune; Ecaterina Țurcan, Hîrtopul Mic – mențiune.\n\nLa final, Diana Rusu, secretara consiliului raional, a ținut să mulțumească echipei care a asigurat logistica și desfășurarea Galei – Eduard Soltanici, Dumitru Solomon și Diana Țurcan. Organizatorii și-au explrimat de asemenea speranța, că la anul viitor numărul de aplicanți la acest concurs va fi mai mare. Pauzele muzicale la eveniment au fost asigurate de membrele grupului vocal Studioul Vedetelor, conducător muzical Andrei Bordian.",
    "metadata": {
      "original_file": "Est-Curier_0432.html"
    }
  },
  {
    "title": "IPM Criuleni a documentat defrișarea ilegală a 21 de arbori la Pașcani",
    "content": "Inspectoratul pentru Protecția Mediului comunică despre documentarea, în raza com. Pașcani, r. Criuleni, a unui caz de tăiere ilicită a 21 de arbori.\n\nImplicați într-o serie de acțiuni pentru combaterea braconajului și protejarea mediului înconjurător în fâșiile de protecție a râurilor, în fâșiile de protecție din comuna Pașcani din raionul Criuleni, a fost depistată tăierea ilegală a arborilor de speciile stejar, salcâm, nuc, tei, vișin și prun, în zona de protecție a obiectelor de alimentare cu apă.\n\nInspectorii au stabilit că proprietarul terenului adiacent obiectului de apă a efectuat lucrări de defrișare fără a deține Autorizație de mediu, încălcând astfel prevederile Legii regimului vegetal nr. 239 din 08.11.2007, art. 26 alin. (10) și (39).\n\nConform Codului Contravențional al Republicii Moldova, nr. 218 din 24.10.2008, art. 182, inspectorii de mediu au calificat acțiunile proprietarului pasibile de o amendă în valoare de 3000 de lei pentru contravenient, iar prejudiciul cauzat mediului a fost calculat conform instrucțiunilor și a însumat 14400 de lei, luând în considerare masa lemnoasă defrișată în volum de 1,15 metri cubi.",
    "metadata": {
      "original_file": "Est-Curier_0127.html"
    }
  },
  {
    "title": "Energie solară în beneficiul agricultorilor care irigă (foto, video)",
    "content": "Asociația Utilizatorilor de Apă pentru Irigare (AUAI) „Criuleni” și-a diversificat sursele de energie cu o centrală fotovoltaică cu capacitatea de 180 kWt. La 21 decembrie, utilizatorii, beneficiarii și alți invitați, care au avut tangență cu proiectul, s-au adunat la evenimentul de punere în funcțiune a centralei, în contextul semnării contractului și cu distribuitorul de energie, care va prelua kilowatii produși.\n\nDupă cum spunea Liuba Stahi, directoarea AUAI „Criuleni”, proiectul are o valoare de 2 mln 538 300 mii lei, dintre care componenta de grant este de 600 mii lei din partea poporului american prin USAID. Pentru că foarte multă lume a contribuit la reușita proiectului, Liuba Stahi le-a mulțumit tuturor, inclusiv consiliului de administrare al asociației, pentru că a acordat susținerea necesară derulării acestui proiect.\n\n„Sperăm că odată cu instalarea acestui parc fotovoltaic aici, la stația de pompare nr. 1, asociația va căpăta independență energetică, fapt ce ne va ajuta să gestionăm mai eficient majorările de prețuri la electricitate. Sperăm că având energia regenerabilă, prețul unui cub de apă va fi mai mic și mai accesibil, iar datorită acestui fapt sperăm să crească numărul utilizatorilor de apă pentru irigare, care vor cultiva, la rândul lor, culturi cu valoare adăugată înaltă. Asociația gestionează două sisteme de pompare – una la Criuleni, la care suntem prezenți, și alta la Slobozia-Dușca. Planificăm să instalăm și acolo panouri fotovoltaice”, a spus Liuba Stahi.\n\nPavel Frunze, președintele AUAI „Criuleni”, care este și legumicultor, și beneficiar al sistemului de irigare, și-a exprimat mulțumirea față de donatorii grantului, și în calitate de cel mai mare utilizator de irigare din r. Criuleni a spus că este mulțumit de rezultat și că și-ar dori mai multă concurență, să li se mai alăture utilizatori de irigare, ca să aibă de la cine învăța și cu cine concura.\n\nEste un proiect de la care are de câștigat toată lumea, așa după cum aduce beneficii și parcul fotovoltaic aflat în gestiunea consiliului raional, spunea și Roman Onica , vicepreședintele raionului, prezent la eveniment.\n\nSergiu Crîjancovschii, un alt beneficiar al sistemului de irigare, a remarcat că independența energetică a țării noastre este azi un subiect foarte discutat, de aceea investiția este una valoroasă atât pentru asociație, cât și pentru agricultură în general. „Ceea ce s-a implementat aici la stația de pompare, este la timp, și indiferent ce se va întâmpla peste un an cu energia electrică din Transnistria, noi trebuie să fim pregătiți”, a spus Crîjancovschii.\n\nVladimir Varvarici este inginer și administrează o asociație similară cu cea de la Criuleni, doar că la Roșcani, Anenii Noi. Dumnealui a remarcat că la fel a câștigat un grant în valoare de 10 mii de euro de la un donator, cu care ar fi dorit să instaleze un sistem fotovoltaic la asociația pe care o conduce, ca să fie ca și un laborator pentru studenți. În cazul asociației de la Roșcani, însă, consiliul de administrare a fost împotriva instalării panourilor solare. La Criuleni agricultorii au înțeles că energia regenerabilă va fi un plus și în favoarea scăderii costurilor de producție și respectiv a prețului la produsul final, ceea ce va crește competitivitatea acestora.\n\nSergiu Ipatii, specialist pentru protecția mediului în cadrul proiectului „Competitivitatea și reziliența rurală”, finanțat de USAID, a spus că în Republica Moldova sunt abia trei asociații a utilizatorilor de apă pentru irigare, printre care una la Criuleni, care au propriile sisteme fotovoltaice. Chiar dacă investiția este una valoroasă, respectiv, se va recupera în mai mulți ani, deja de la anul viitor membrii AUAI „Criuleni” ar putea simți o scădere de tarif pentru apa pompată, dar cel mai important e că aceștia nu vor fi total dependenți de fluctuația prețului la energia electrică, respectiv, își vor putea planifica mai bine procesele economice.\n\nAUAI „Criuleni” are 31 de membri, și capacitatea de a iriga peste 1000 de ha de terenuri agricole.",
    "metadata": {
      "original_file": "Est-Curier_0259.html"
    }
  },
  {
    "title": "Grupul de Telegram care lezează demnitatea femeilor din Moldova",
    "content": "Valul de notificări, mesaje și cereri de la bărbați necunoscuți au prins-o pe Alina în sala de curs, la ultimul seminar dintr-o zi de joi obișnuită. A ieșit afară bulversată încercând să afle dacă cineva i-a spart contul sau e un atac cu conturi false. Nu erau conturi false sau cel puțin așa sugerau numele profilurilor. Unele erau închise, altele deschise, dar toate aveau nume și prenume familiare moldovenești. Și-a închis profilul de Instagram, însă mesajele continuau să curgă. Era întrebată dacă oferă servicii sexuale, prețul acestora și alte comentarii legate de corpul său.\n\n„M-am blocat, efectiv. Am puține fotografii pe contul de Instagram și toate în ipostaze obișnuite, nu înțelegeam ce anume i-a făcut pe acești bărbați să-mi scrie”, spune ea. La scurt timp, unul dintre bărbați i-a zis că a apărut goală pe un grup de Telegram, însă a refuzat să-i dea un link sau să-i comunice numele grupului. „Îmi era rușine să revin în sală pentru geantă, îmi imaginam că toți colegii mei deja știu despre asta, că m-au văzut goală. Nu știam despre ce poze e vorba, nu obișnuiesc să-mi fac poze în ipostaze intime”, povestește Alina.\n\nÎn scurt timp a aflat numele grupului – Car Vertical pe Telegram. A rugat un prieten bărbat să se alăture la grupul cu plată și a găsit fotografia care i-a făcut pe cel puțin cincisprezece bărbați să o contacteze pe Instagram. Tot acolo era profilul său de Instagram și numele complet. Spera că e o fotografie falsă generată de Inteligența Artificială, dar nu a fost așa. Era o fotografie pe care a trimis-o iubitului său în urmă cu doi ani, în timp ce el era la facultate peste hotare. S-au despărțit în urmă cu șase luni. Era sigură că nu ar fi fost în stare să distribuie fotografiile cu ea în ipostază intimă într-un grup cu zeci de mii de membri.\n\nÎn grupul public cu intrare „liberă”, moderatorul distribuia profilurile rețelelor de socializare și contactele fetelor și femeilor. Distribuirea datelor de contact era însoțită de îndemnul de a viziona într-un alt grup privat conținut intim cu ele. Materialele erau distribuite fără acordul femeilor, partajate din conversații private sau filmări ascunse.\n\nÎn grupul privat, cei peste 4000 de membri au reușit să intre fie plătind 300 de lei moderatorului, fie partajând la rândul lor alte materiale compromițătoare cu alte femei.\n\nL-a sunat imediat pe fostul iubit și acesta i-a mărturisit că în timpul relației lor, a împărtășit poza intimă cu un prieten și că probabil acela a dat-o mai departe. „Am fost dezamăgită să aflu că, în timp ce eu credeam că avem o relație sănătoasă și bazată pe respect reciproc, el și-a permis să trimită poza intimă, care era destinată lui, unui alt prieten. Și-a cerut scuze, mi-a zis că avea încredere totală în prietenul său, dar cu ce mă ajutau scuzele lui?”, se întreabă ea.\n\nAu urmat câteva zile și săptămâni dificile din punct de vedere emoțional. A fost pentru prima dată când Alina a decis să apeleze la un psihoterapeut. Suportul psihoterapeutului și grija prietenelor au ajutat-o să conștientizeze că nu este vina ei. „Înțelegeam că nu am făcut nimic ilegal sau amoral, dar gândurile că părinții, profesorii sau alți oameni pe care îi respect mult, ar putea vedea acea fotografie, mă făceau să vreau să dispar pe o perioadă nedeterminată din oraș, din țară sau chiar de pe planeta asta. Mă temeam că cei care vor vedea fotografia se vor uita la mine toată viața prin prisma acelei fotografii, că mă vor vedea doar așa, că niciodată nu voi reuși să construiesc în mintea lor o altă imagine”, adaugă tânăra.\n\nLa distanța de câteva săptămâni, Alina spune că reușește să nu se mai gândească zilnic la fotografie și grup. Au ajutat-o și poveștile altor fete, dar și faptul că poliția a început să investigheze persoanele care se află în spatele grupurilor.\n\nCar Vertical este un serviciu online care oferă rapoarte detaliate privind istoricul vehiculelor prin verificarea seriei de șasiu (VIN). Scopul principal al Car Vertical este de a ajuta potențialii cumpărători de mașini second-hand să evite achiziționarea unui vehicul cu probleme ascunse, cum ar fi daunele structurale, kilometrajul manipulat sau statutul de vehicul furat.\n\nAstfel, prin asocierea de cuvinte, moderatorii și membrii grupului încercau să ofere cât mai multe date din viața intimă a femeilor, comițând un abuz.\n\nFete filmate fără acordul lor, răzbunări din partea iubiților și soților\n\nMai multe femei s-au adresat Coaliției „Viața fără Violență” pentru asistență juridică, dar și psihologică. Mihaela Cimbriciuc , comunicatoarea Coaliției, spune că unele victime care au depus plângeri individual la poliție nu au reușit să avanseze, iar în unele cazuri cererile lor au fost chiar refuzate.\n\n„Datorită sprijinului din partea specialistelor ele au reușit să avanseze în proces, cel puțin, au depus plângere. Acum, numărul solicitărilor a scăzut și practic nu avem, însă dacă ar fi să le repartizez pe grupuri, am avut femei a căror foști iubiți și soți le-au distribuit imaginile intime, femei care au devenit victime cu fotografii blurate și distorsionate față de imaginea reală, dar și fete care au fost filmate fără acordul lor”, explică ea.\n\nPoliția a anunțat printr-un comunicat de presă că investighează câțiva presupuși agresori. Grupul principal cu 30.000 membri este închis, dar au fost create alte grupuri care adună membri. „În grupurile mici sunt mai multe amenințări cu moartea și viol în grup la adresa activistelor care au vorbit public despre grup și au condamnat existența acestuia”, adaugă Mihaela Cimbriciuc.\n\nViorel Cernăuțeanu , șeful al Inspectoratului General al Poliției, a comunicat că se cunoaște identitatea administratorului canalului Car Vertical. Acesta a părăsit Republica Moldova și se află în căutare internațională.\n\nCodul Penal al Republicii Moldova prevede pedepse dure pentru răspândirea informaţiei despre viaţa intimă şi sexuală a persoanei.\n\nAceastă faptă este cuprinsă de articolul 177, alineatul (3) din Codul Penal, care prevede o sancțiune cu închisoarea de până la 2 ani, pentru asemenea acțiuni.\n\nMai mult, femeia vizată de aceste răspândiri de informații, care ar dori să acționeze, poate inclusiv solicita calificarea faptei ca și hărțuire sexuală, în baza articolului 173 din Codul penal care vine cu o sancțiune cu închisoarea de până la 5 sau 7 ani, în funcție de consecințe.\n\nDacă ești victima abuzului sau a hărțuirii, contactează Telefonul de Încredere pentru Femei și Fete 0 8008 8008, care este gratuit, confidențial și disponibil 24/24. Copiii, adolescenții și alte persoane pot raporta cazurile de violență online și solicita ajutor pe platforma Siguronline.md .\n\nAcest articol a fost realizat în cadrul proiectului UNICEF „Răspuns la violența împotriva fetelor și femeilor în mediul online și în contexte similare”, implementat de Asociația Presei Independente, cu suportul financiar al Ministerului pentru Cooperare Economică și Dezvoltare al Republicii Federale Germania, prin intermediul Băncii Germane de Dezvoltare (KfW). Opiniile exprimate în acest articol aparțin autorilor și nu reflectă neapărat punctul de vedere al donatorilor.",
    "metadata": {
      "original_file": "Est-Curier_0465.html"
    }
  },
  {
    "title": "O cafenea literară a luat naștere la biblioteca din or. Criuleni",
    "content": "Pentru că februarie este luna cititului împreună, Biblioteca Publică Orășenească „T. Isac” din or. Criuleni a organizat o cafenea literară, prilejuită de cea de-a doua ediție a Campaniei Naționale de Lectură, care a început în 14 februarie, chiar de ziua de naștere a poetului Grigore Vieru.\n\nCititul împreună, cititul cu glas tare, discuții asupra celor citite sunt practici care pot pune baze solide la educarea copiilor și a adulților. „Studiile arată că persoanele care citesc frecvent sunt în măsură să-i înțeleagă mai bine pe ceilalți, să empatizeze cu ei și să vadă lumea și din perspectiva altora. Printre beneficiile generale ale cititului se numără dezvoltarea creativității, a empatiei și a gândirii critice. Campania Națională de Lectură, promovată al doilea an de către Ministerul Culturii, își propune să stabilească lectura ca obicei în rândul tuturor persoanelor și categoriilor de vârstă” – s punea gazda evenimentului, Viorica Șapavalov, directoarea bibliotecii.\n\nParticipantele la eveniment au împărtășit cu cei prezenți care le-au fost lecturile recente și ce impresii au căpătat despre cărțile citite și autorii lor.\n\nGazda cafenelei literare a prezentat și ultimele achiziții ale bibliotecii, care au completat fondul de carte în anii 2022-2023, o parte din care au fost editate cu suportul Ministerului Culturii, preponderent opere ale autorilor contemporani.\n\nOrganizatorii speră că următoarea ședință a cafenelei literare va trezi și interesul altor persoane, care ar fi dornice să participe la asemenea format de discuții.\n\nFotografie de Adelina Don. Noile achiziții ale bibliotecii din or. Criuleni:",
    "metadata": {
      "original_file": "Est-Curier_0035.html"
    }
  },
  {
    "title": "Activiştii ecologişti au răscolit gunoaiele de pe dealuri. Vedeţi ce au găsit (video, foto)",
    "content": "De mai mulţi ani, ogoarele, viile şi fâşiile forestiere din partea de sus a or. Criuleni sunt invadate de gunoaie, de la scutece şi plastic la cele de construcţie.\n\nPe lângă aceste sectoare cultivate, un drum de ţară duce de mulţi ani spre gunoiştea oraşului, şi de multe ori camioanele, tractoarele sau particularii care pornesc spre gunoişte decid că nu e neapărat să ajungă la ea, dar au dreptul să-şi golească portbagajele şi benele oriunde, fără milă de natură şi de munca omului care se chinuie să prelucreze un câmp şi să iasă vara-toamna cu un produs măcar curat, dacă nu chiar ecologic.\n\nDezastrul provocat de oameni tot de oameni trebuie strâns, îşi spun activiştii ecologişti, care organizează ocazional acţiuni de salubrizare, dar întrebarea e: de ce mereu se găsesc din cei care sunt gata să-şi ducă scutecele şi hârtia de veceu pe deal, decât să o lase la tomberoanele autorizate sau să achite un contract de salubrizare, în cazul afacerilor sau agenţilor economici.\n\nNe-am pus azi mănuşi şi, sesizaţi de proprietarii de vii, care-şi văd terenurile exclusiv flancate de gunoaie, am mers să cercetăm cu speranţa să găsim cine care le-a lăsat acolo.\n\nChiar la marginea drumului, pe care accesul a fost închis în februarie, după cum ne-au informat autorităţile, am găsit asemenea indicii. Un restaurant, după cum demonstrează conţinutul din vreo 13 pachete pe care le-am examinat, şi-a adus aici gunoiul din veceu, plasticul, cutiile de suc, resturile de la curăţatul legumelor, ambalajele de la produsele gastro, şi o grămadă de foiţe cu comenzile clienţilor scrise pe ele, cecuri de la maşina de casă şi control şi chiar un document semnat de un primar, eliberat pe numele unei persoane apropiate, după cum s-a dovedit ultetrior, omului care a aruncat aceste gunoaie în câmp.\n\nLa solicitarea noastră, la faţa locului a venit viceprimarul de Criuleni, Nicolae Barbăscumpă, împreună cu specialistul şi agentul constatator Valeri Burca, cu directoarea Comunservice, Olga Ohinţeva şi în prezenţa martorilor, am documentat contravenţia.\n\nDin partea întreprinderii IT-Cafe, ale cărei bonuri de plată erau în sacii aruncaţi, a venit administratorul sălii, Cristian Stahi. Dânsul a recunoscut că a aruncat, după cum a spus „trei săcuşori” în acel loc (erau, de fapt, vreo 13), iar cecurile datau cu perioada ianuarie – începutul lunii februarie 2022.\n\nValeri Burca a luat explicaţia în scris de la administratorul sălii, care va fi temei pentru sancţionare. Tânărul s-a obligat să vină şi să evacueze ceea ce a lăsat acolo.\n\nOlga Ohinţeva a remarcat, că întreprinderea care gestionează restaurantul „Premier” a fost anterior atenţionată despre faptul că trebuie să încheie contract de evacuare a gunoiului cu Întreprinderea Municipală, la care ar fi primit răspuns de la administrator „noi nu avem gunoi”.\n\nActiviştii de mediu au examinat şi răvăşit toate grămezile de gunoi din fâşia forestieră cu pricina, la şi au mai fixat unele indicii de apartenenţă a gunoiului, iar datele au fost transmise primăriei căreia îi cerem să acţioneze conform legii şi regulilor, pe care le-a elaborat şi pretinde că le aplică.",
    "metadata": {
      "original_file": "Est-Curier_0170.html"
    }
  },
  {
    "title": "Distanța din Afganistan până la NISTRU",
    "content": "Serghei Ostafii din Râşcova (în fotografie), a venit pe 2 martie, 2018, la Criuleni, să participe alături de camarazii săi de arme, la ceremonia de comemorare a începutului războiului din Transnistria, pe care unii lideri de opinie îl califică drept un război purtat dintre Moldova şi Rusia. Începutul conflictului armat l-a găsit în calitatea de stagiar în poliţia cu destinaţie specială. Pînă atunci, a reuşit să revină sănătos din armata sovietică, în care fusese înrolat în 1987 şi trimis să susţină guvernul democratic din Afganistan. A terminat slujba pe 7 februarie 1989, odată cu decizia Moscovei de a retrage definitiv contingentul armat al trupelor sovietice din Afganistan.\n\nLa începutul lunii aprilie, 1992, toţi cei care au făcut armata în Afganistan, printre ei şi Serghei Ostafii, au fost chemaţi la o şedinţă şi li s-a spus că vor merge să ajute combatanţii, majoritatea dintre care nu aveau practică de luptă, iar mulţi nici serviciul militar executat.\n\n– Stimate Serghei Ostafii, ce amintiri v-au rămas în memorie despre 1992 şi prin ce momente dificile v-a fost dat să treceţi?\n\n– Pe 6 aprilie 92 am fost detaşaţi în Coşniţa, dislocaţi în apropiere de Pohrebea, la 150 de metri de prima linie. Sarcina noastră era să nu permitem pătrunderea separatiştilor şi grupelor diversioniste în Pohrebea și Coșnița. Primul atac l-am întreprins pe data de 19 aprilie, pe la ora trei noapte, am primit ordin să înaintăm spre poziţiile separatiştilor. Şi noi am început să înaintăm împingând, vreo 16 câţi eram, o instalaţie antiaeriană, prin mijlocul drumului. Ne comanda un căpitan de poliţie din Coşniţa, pe nume Cibotenco. Nu aveau combatanţii practică, nu ştiau că această mitralieră antiaeriană nu poate fi deplasată aşa, împinsă, deşi avea roţi, că era foarte grea şi trebuia tractată pe altfel de tehnică. Ion din Oniţcani a bătut din ea două casete de gloanţe. La fiecare două casete la această mitralieră antiaeriană trebuia schimbată ţeava. Acest lucru tot nu-l ştia nimeni. Ion a bătut din a treia casetă şi a blocat mitraliera – se înfierbântase. Atunci am primit ordin să o dăm într-o parte din drum, dar întrucât inamicul deja ne localizase, a aruncat spre noi o grenadă… Atunci au murit primii noştri camarazi – unul din Vorniceni, altul din Teleneşti, Filip Lupaşcu care a ars în grâu, Saşa Donică ș.a.\n\n– Spuneţi că nu cunoşteau oamenii tehnica din dotare, exemplu cu această mitralieră. Dar înainte de a fi trimişi pe poziţii, aţi avut parte de vreo instruire?\n\n– Noi cei care venisem din armată cu practică de luptă eram ca un fel de instructori. Eu personal am instruit doi consăteni de ai mei, din Râşcova, născuţi în 1971 şi proaspăt demobilizaţi din armată. Ei, practic, nu ştiau ce înseamnă automat. Unul a făcut serviciul militar în batalionul de construcţii, al doilea – în trupele de cale ferată. Mihai Rotari, maior de poliţie din Coşniţa, îi examina pe cei cărora le elibera arme, dacă le pot mânui. Acei doi, când au luat automatele, au spus că ei au ţinut aşa arme în mâni doar în ziua când au dat jurământul. Am primit însărcinarea, timp de două zile, să-i învăţ ce-i acela automat şi cum se lucrează cu el, cum se desface şi cum se strânge şi care este semnificaţia fiecărui detaliu. Şi de aceştia erau destul de mulţi… În batalionul nr. 1 de lângă Doroţcaia chiar au murit doi tineri poliţişti, din cauză că nu au fost atenţi cu o grenadă antitanc, şi o tot aruncau de la unul la altul, până când a căzut la picioarele unuia dintre ei şi a explodat.\n\n– Ce vă spuneau superiorii că o să faceţi, când ajungeţi la Coşniţa? Ştiaţi cu cine veţi lupta şi cât de dotată va fi partea adversă?\n\n– Ne-au spus că vom lupta cu forţele separatiste din Transnistria pentru integritatea Republicii Moldova. Să vă spun drept, aveau şi ei, şi noi, aceeaşi tehnică rusească, simplă aş spune: BTR-80, BTR-70, BTR-60. N-am văzut la ei tancuri. Erau instalaţiile “Alazan” şi “Grad”. Ei mai aveau în dotare “Grad” de luptă, instalate pe maşini “Ural”, dar din ele nu se trăgea.\n\n– Câte săptămâni aţi fost în tranşee şi cum ați fost hrăniți în toată această perioadă?\n\n– Am stat patru luni de zile, aproape fără întrerupere, câte două zile pe poziţii, două zile în pauză. Dacă eram aproape, uneori ne duceam şi acasă, în satele noastre. Nu duceam lipsă de hrană, ne aduceau mâncare şi oamenii din satele din împrejurime, şi la fabrica de conserve se pregătea mâncare pentru noi.\n\n– Au fost momente, în care, uitându-vă acum în urmă, vă daţi seama că aţi fost pe muchie de cuţit?\n\n– Desigur. Unul dintre ele este momentul, în care noi am decis să ne schimbăm dislocaţia. Ne-am săpat tranşeele la vreo câteva zeci de metri de la vechea poziţie, în care peste două zile separatiştii au lansat, de la distanţă mică, o grenadă şi a nivelat totul. În altă zi am mers la cireşe într-o livadă, care se afla la vreo 50 de m de poziţiile lor. Când am revenit cu cireşele, era luna mai, am aflat că cineva dintre miliţienii din Transnistria l-a prevenit pe comandantul nostru că doi dintre noi, cei dornici de cireşe, eram urmăriţi de lunetiştii lor şi nici nu ne dădeam seama că puteam fi răpuşi în orice moment. Dar noi eram tineri, aveam nişte prietene în Coşniţa şi le duceam cireşe, să ne facă vărzare… Nu eram căsătorit, aveam 22 de ani şi eram copil la minte. Părinţii îşi făceau griji. Când mă vedea acasă, mama mereu plângea. Cred că nu i s-au mai uscat ochii cât am fost în Afganistan, aproape doi ani, şi cât am fost la Nistru. Plângeau părinţii, dar eu decideam singur, eram major şi în plus eram și supus militar.\n\n– Credeţi că ar fi fost posibil să fie evitat acest război?\n\n– Cred că da, a fost o greşeală din ambele părţi să-l înceapă. Au murit băieţi tineri din cauza ambiţiilor celor de la putere.\n\n– În viziunea Dvs, ce înseamnă acum Transnistria?\n\n– Să vă spun drept – mi se pare o colonie de-a Rusiei, cu toate că Moldova vrea să o recupereze cu orice preţ. Mi se pare că asta îşi doreşte actualul preşedinte, sau poate doar se vorbeşte? Ca tată a trei băieţi, îmi doresc pace. Eu, însă, nu regret că am participat la războiul pentru integritate, pentru că nu mă consider mai ceva decât acei băieţi, care şi-au pierdut viaţa.\n\n– Ce părere aveţi despre zvonurile potrivit cărora mulţi dintre actualii deţinători de document de participant în conflictul transnistrean nu au participat, de facto, la lupte?\n\n– Chiar astăzi am ridicat această întrebare, în timpul mesei de pomenire. Eu am solicitat să ni se dea legitimaţii noi, pentru că cele vechi s-au uzat, şi şefii au spus că mai întâi se va face ordine în listele deţinătorilor de legitimaţii. De exemplu, erau poliţişti de sector, care nu au fost antrenaţi în lupte, dar purtau arme şi li s-au dat legitimaţii, însă, ei de facto nu au luptat. Legitimaţii ar trebui să le dea doar celor, care au participat nemijlocit la conflict.",
    "metadata": {
      "original_file": "Est-Curier_0367.html"
    }
  },
  {
    "title": "Comerțul și întreținerea automobilelor sunt printre cei mai mari plătitori de impozit pe venit",
    "content": "Cu jumătate de miliard de lei a crescut impozitul pe venitul declarat de către agenții economici , conform comunicatului emis de Serviciului Fiscal de Stat în baza evaluării celor 101 807 declarații cu privire la impozitul pe venit pentru perioada fiscală 2023.\n\nImpozitul pe venit declarat de către agenții economici, pentru perioada 2023, a constituit 7,3 miliarde lei, fiind în creștere cu 0,5 miliarde lei față de 2022.\n\nPotrivit datelor prezentate de către agenții economici, pentru perioada fiscală 2023 s-au înregistrat total venituri în sumă de 672,0 miliarde lei și total cheltuieli în sumă de 615,3 miliarde lei. Comparativ cu anul 2022 veniturile sunt în creștere cu 14,2 miliarde lei, iar cheltuielile au înregistrat o creștere cu 11,5 miliarde lei. Conform datelor din Declarația cu privire la impozitul pe venit, principalele ramuri ale economiei naționale care au înregistrat impozit pe venit calculat au fost: comerțul, activități financiare și asigurării, industria prelucrătoare, construcții, producția și furnizarea de energie electrică și termică, transport și depozitare, agricultura și silvicultura, informații și comunicații și HoReCa.\n\nRaportul integral aferent rezultatelor recepționarii declarațiilor cu privire la impozitul pe venit pentru anul 2023 poate fi accesat la rubrica Rapoarte anuale de pe pagina-web oficială a SFS – https://sfs.md/ro/pagina/rapoarte-anuale .",
    "metadata": {
      "original_file": "Est-Curier_0222.html"
    }
  },
  {
    "title": "Să ai un vis spre care să tinzi",
    "content": "Pavel Eșan este unul dintre tinerii care duc faima or. Criuleni în lume, căci aici e născut și aici a făcut primii pași în cariera sportivă. Cine nu-l cunoaște, nici nu bănuiește că flăcăul acesta suplu, modest poate face ravagii pe covorul de luptă. Are în palmares nu doar primul loc la competițiile desfășurate la deschiderea sezonului sportiv la Criuleni, când câștigă berbecul, ci mai multe distincții și medalii obținute atât la nivel național, cât și la competițiile desfășurate peste hotare.\n\nÎn 2015 a cucerit titlul de vice-campion național la lupte libere. Este membru al Selecționatei RM de Lupte libere la Seniori.\n\n– Pavel, cum a fost anul 2015 pentru tine? Prin ce s-a remarcat?\n\n– Pentru mine anul 2015 a fost plin de rezultate în sport, dar și în viața personală. M-am maturizat, am trecut întro altă categorie. Din 2015 sunt vice-campion national, membru al selectionatei RM de lupte libere la seniori. E un rezultat pe care criulenenii demult nu l-au avut. Am succese și la competițiile desfășurate, bunăoară, în Italia, unde am reprezentat echipa portului din Genova. E o responsabilitate mare când pleci peste hotare, căci acolo reprezinți déjà nu or. Criuleni, dar Republica Moldova.\n\n– Cine te-a îndemnat să faci carieră sportivă şi dacă nu regreţi că ai plecat timpuriu de acasă, pierzând un pic din farmecul copilăriei?\n\n– M-a îndemnat primul antrenor, Victor Pascaru, Antrenor Emerit al RM, care este un om cu suflet mare și cu talent deosebit în organizarea antrenamentelor. Apoi am fost transferat la Liceul Municipal cu Profl Sportiv. Acolo am întâlnit alt antrenor care m-a motivat și mi-a schimbat viața radical. Este vorba de Sergiu Gurin, Antrenor Emerit, care m-a susținut și m-a antrenat timp de șapte ani, dar îmi e alături și până în prezent.\n\nNu regret nici un an și nici o zi din copilăria mea, care a fost plină de succese și de greutăți. Am plecat de acasă la 13 ani, fără prieteni, cunoscuți, am avut de depășit o barieră grea, pe care nu oricine o poate înfrunta. Munca zi de zi , învațătură și educație, prietenie, învingeri și pierderi – au fost componentele lecției pe care mi-a oferit-o viața. Acum am mulți prieteni în capitală, Chișinăul a devit a doua mea casă, dar am un sentiment aparte pentru Criuleni – orașul copilăriei mele de care mi-e dor mereu.\n\n– Ce stă la baza unei performanţe în afară de munca asiduă a sportivului?\n\n– La baza carierei oricărui sportiv e, în primul rând, Disciplina și Credința, Regimul. Este greu de la început să te afirmi ca sportiv, este greu să te impui singur pe tine, trebuie să ai o motivație și un scop concret, un vis spre care să tinzi în fiecare zi. Trebuie sa muncești până la ultimile puteri, să respecți serios regimul de viață și lucrul pe care îl faci.\n\n– Sportul este un hobby sau o sursă de existenţă pentru tine acum?\n\n– Din păcate, sportul nu îmi este o sursă de existență, este doar un vis și un scop care mă determină în fiecare zi la ora 7 să plec la antrenament. Cu regret, la noi în țară din lupta liberă foarte puțini își câstigă existența, deși ca să obții performanțe ai nevoie și de investiții solide inclusiv în alimentație. Statul în mare parte ne susține mai mult cu diplome, deși sportivii nostri pot fi considerați niște eroi, căci fac mai multă treabă pentru promovarea imaginii țării decât unii funcționari aflați la putere, ce se bucură de diferite suplimente la salariul de bază.\n\n– Ce aştepţi de la anul 2016?\n\n– În 2016 aștept și mă pregătesc pentru schimbări importante în viața mea. Cu ajutorul lui Dumnezeu, am reușit sa combin sportul cu munca (bussines). La moment sunt Partener și Director general în compania SkyWay SRL, fapt ce-mi permite să-mi asigur venitul financiar, extinderea în afaceri și practicarea sportului.\n\n– La Criuleni este o bună şcoală de trântă, zeci de copii se antrenează, ce le-ai recomanda celor care ar vrea să îţi urmeze exemplul şi să devină campioni?\n\n– Pe bune, la Criuleni este o școala remarcabilă de sport și pot îndemna copiii, tinerii să beneficieze de ea. Orice disciplină sportivă ar alege, important e, să o practice cu inima deschisă, cu stoicism și perseverență. Este un farmec să vezi cum progresezi de la o zi la alta. Cât privește lupta liberă – este fix ca în viață: ca să învingi ai nevoie de forță, dar și de răbdare, pricepere, inteligență și capacitatea de a auzi și urma sfatul antrenorului.",
    "metadata": {
      "original_file": "Est-Curier_0388.html"
    }
  },
  {
    "title": "Ludmila Brînza: ”Ei sunt auziți, sunt văzuți, să nu le pară că sunt ignorați!”",
    "content": "Din numărul total de 75005 populație a r. Criuleni (din ei 10999 sunt pensionari, 4121 au grad de dizabilitate) în medie peste 10 mii de cetățeni adresează anual cereri la Direcția Asistență Socială și Protecție a Familiei (DASPF) Criuleni, pentru ajutor de diferit tip sau cu solicitări de documente.\n\nRaspuns pozitiv în cazul petiționarilor primesc, în medie, peste 7 mii de cetățeni, cărora le sunt satisfăcute cererile de susținere materială. Despre ce solicită cetățenii și ce tipuri de servicii, prestații sociale poate oferi statul prin DASPF, discutăm cu Ludmila Brînza, șefa acestei direcții, care are cei mai mulți angajați în subordine.\n\n– Dnă Ludmila Brînza, de ce tipuri de servicii și ajutoare poate beneficia un locuitor al r. Criuleni?\n\n– În cadrul Direcției avem opt servicii sociale, și anume: Îngrijiri sociale la domiciliu – avem 25 de unități de angajați (lucrători sociali) care îngrijesc 187 de beneficiari; serviciul Asistență Socială Comunitară, dezvoltat din 2007-2008, cu 32 de unități de asistent social; serviciul Asistență Parentală Profesionistă – 18 unități în familiile cărora sunt plasați 37 de copii, deși cereri sunt mai multe, ar fi bine să obținem finanțare de la Consiliul Raional încă pentru 2-3 unități. Alt serviciu este Casa de Copii de Tip Familial. Avem patru astfel de unități, în care sunt plasați 17 copii. Două dintre aceste case sunt susținute de către AO ”Concordia. Proiecte Sociale” și în ele sunt plasați foști beneficiari ai ”Orășelului Copilăriei” de la Pîrîta. Serviciul Asistență Personală este un serviciu orientat spre persoanele cu grad de dizabilitate sever. În acest caz o persoană din familie, sau nu neapărat din familie, își asumă responsabilitatea să îngrijească de o persoană cu dizabilitate severă sau țintuită la pat, contra unui salariu și contract de muncă cu responsabilități stricte scrise în el. În total în acest serviciu avem 102 asistenți personali cu salariu plătit de către Consiliul raional Criuleni și 104 unități plătite din așa numitul ”pachet social” – finanțare de la Agenția Națională de Servicii Sociale subordonată Ministerului Proteciei Sociale. Un alt serviciu este Tutelă, Curatelă și Adopție, în cadrul căruia avem 130 de beneficiari de îndemnizații lunare, bani de buzunar, dacă sunt copii de la clasa V în sus. Direcția gestionează și Serviciul ”Compensațiilor de călătorie în transport” persoanelor cu dizabilități severe și accentuate, și persoanelor cu dizabilități din copilărie – 3502 persoane, și Serviciul protezare și ortopedie – 253 de beneficiari, care au probleme cu aparatul locomotor. Gestionăm și Serviciul balneo-sanatorial – înregistrăm anual peste 400 de cereri de foi de tratament la sanatorii, dar beneficază mult mai puțini. Dacă în anii de până la pandemie solicitanții obțineau între 90 și 130 de foi la sanatorii, atunci în februarie 2020 eliberarea biletelor de tratament sanatorial a fost sistată, din cauza Covidului, iar din august au început a ne da câte 2-5 foi pe trimestru, comparativ cu 18-30 pe trimestru, cât primeau oamenii până la pandemie.\n\n– Având în vedere necesitatea de păstrare a datelor conficențiale ale cetățenilor care beneficiază de bilete sanatoriale și percepția lipsei de transparență a procesului de atribuire, cum pot fi cetățenii siguri că nu sunt cumva trecuți cu rândul sau nu le sunt neglijate cererile, pentru că acest moment a fost mereu sensibil și adesea trezește suspiciunile cetățenilor?\n\n– Beneficiarul vine și depune o cerere în scris, care se înregistrează în baza de date și în registrul manual, i se atribuie număr, este luată la evidență de către specialist și la trei ani îi poate veni rândul. Și beneficiarul primește la mână numărul cererii sale și de regulă ne sună să întrebe dacă nu l-a ajuns rândul, sau specialistul dă sunete, când vine rândul. Se întâmplă că beneficarii ne sună să ne spună că cineva s-a așezat în rând după el, dar ar fi plecat la sanatoriu înaintea sa, dar fără rând au dreptul să beneficieze de bilet de tratament persoanele care au suportat un accident vascular cerebral, infarct miocardic sau, mai nou, persoanele care au suferit de Covid și au nevoie de reabilitare. Dacă rândul e mai mare – pot fi și 400 de cereri înregistrate, atunci îi explicăm omului că rândul îi va veni nu în trei, dar în 4 ani. Acum însă, din 2020 pâna la acest moment, la tratament sanatorial am avut bilete pentru cca 15 persoane, cum spuneam, 2-3 foi pe trimestru. Cei care revin, spun că, din cauza pandemiei, sanatoriile cazează persoane doar câte unul în cameră, respectiv, au redus numărul de locuri. Cât despre pretinsa lipsă de transparență, uneori oamenii au o problemă de care nu doresc să o spună public, ei vin și o discută confidențial cu noi, fie că e o situație mai dificilă în viață, sau o boală neașteptată, și nu-și dorește să fie expus public, și noi suntem obligați să păstrăm această confidențialitate.\n\n– Pe lângă servicii, ce prestații sociale pot solicita cetățenii?\n\n– În ajutorul cetățenilor aflați în dificultate venim cu câteva tipuri de prestații sociale. Unul este ”sprijinul familial” . Este un ajutor bănesc acordat familiilor cu copii în situații de risc iminent. În anul trecut, 57 de familii au beneficiat de suport. Din sprijinul familial au fost acordate ajutoare, de exemplu, pentru reparația curentă a sobei, pentru procurare de pat, frigider, mașină de spălat, produse alimentare, adică tot strictul necesar pentru creșterea și dezvoltarea copiilor. Mărimea acestei prestații este de până la 4 mii de lei pentru fiecare copil. Acest fel de prestație socială este acordat pentru a preveni riscurile care pot determina scoaterea copiilor din familie și trimitere în centre de plasament. Angajații noștri urmăresc în așa cazuri cum se cheltuie banii. Asistentul social local este managerul cazului. Fiecare caz este discutat la echipa multidisciplinară de pe lângă primărie, fiecare membru al echipei are rolul său, se face un plan individual pentru fiecare familie și se redresează situația. Fiecare beneficiar este monitorizat cum gestionează banii primiți și este obligat să raporteze cheltuielile cu bonuri sau recipise. De exemplu, dacă cineva i-a făcut o sobă și a fost plătit de beneficiar cu bani cheș, atunci meșterul îi prezintă o recipisă în care semnează câți bani a primit pentru muncă, sau dacă a procurat ceva la mâna a doua, la fel, vânzătorul confirmă prin recipisă cu cât a vândut beneficiarului bunul. Acceptăm și așa procurări. Am avut pe parcursul anului și două cazuri, când banii nu au fost cheltuiți pentru ce au fost dați, deja acestor familii nu li se va acorda astfel de tip de sprijin, conform regulamentului. Până la urmă tot copiii suferă… Un alt tip de prestație este ”suportul monetar” , care s-a acordat în anul 2020 la 74 de familii. De acest tip de ajutor beneficiază persoane în dificultate de orice vârstă, de la 18 ani în sus. Suportul monetar nu se acordă persoanelor care sunt beneficiare de ajutor social sau de ajutor pe perioada rece a anului. Suportul monetar se acordă o dată în an, în sumă unică sau în rate lunare, la alegerea solicitantului. Suma maximă la suport monetar este de până la 6 mii de lei de caz, se monitorizează la fel ca și ”sprijinul familial”. Toate cazurile sunt examinate de comisie locală și de una raională, care acceptă sau refuză acordarea ajutorului. Ajutorul nu se dă pentru medicamente, dar pentru alte necesități stricte, cum ar fi o fereastră nouă, o ușă, o sobă, un pat, pentru reparația unui perete de la casă care se surpă, pentru produse alimentare sau igienice. Gardul sau apeductul nu sunt considerate aici strictul necesar. Un alt tip de serviciu, cel mai nou obținut, este numit ”pachet alimentar” . Fondul pentru acest tip de serviciu se formează din activitatea caselor de schimb valutar, care achită la buget un comision anumit. Acest comision se distribuie persoanelor nevoiașe. Înainte, până în 2017, din acești bani se dădeau ajutoare materiale în baza anchetelor sociale. Din 2017 acest ajutor a fost anulat, banii s-au acumulat timp de trei ani, până la 200 de mii de lei, și am decis să instituim un ajutor nou – numit ”pachet alimentar”. În alte raioane acești bani sunt dați cantinelor sociale, dar noi nu avem la direcție un așa serviciu, de aceea am instituit un serviciu nou. Suma maximă acordată unei persoane este până la 2 mii de lei și numai pentru produse alimentare. Persoana care solicită acest tip de ajutor nu trebuie să fie beneficiară, pe parcursul anului, de alt fel de servicii sociale. Acceptăm cereri de la persoane în situație de dificultate și persoane care suferă de malnutriție, copii în special, sau persoane care suferă de tuberculoză, sau cetățeni care nu au actele în regulă, nu au buletin și nu pot accesa alte tipuri de ajutoare. Serviciul este disponibil din ianuarie 2021, deja 82 de beneficiari au primit ajutor, mai avem fonduri pentru vreo 15 beneficiari. Avem solicitări, în special, de la bătrâni singuratici, care au pensia mică. Cazurile la fel se discută în comisiile locale și cea raională, până a se acorda banii.\n\n– Faptul că s-au ridicat pensiile de la 1 octombrie, credeți că va influența numărul de solicitanți, se va micșora acesta?\n\n– Încă nu știm, pentru că informația va fi deja procesată începând cu luna noiembrie și atunci vom vedea, se va micșora numărul de beneficiari sau nu. Am ajuns la ajutorul social. Acest tip de ajutor se acordă unui număr mai mare de beneficiari, la moment 2356, dar cereri pot fi și până la 6 mii, însă nu toate primesc răspuns pozitiv. Ajutorul social este un suport bănesc care poate fi acordat beneficiarului în termen de la un an până la doi ani. Mai acordăm și ajutor pentru perioada rece a anului, persoanelor cu dizabilități și celor în vârstă. De toate prestațiile și serviciile menționate beneficiază 7319 persoane din r. Criuleni, care sunt plasați în următoarele categorii considerate în situații de risc: persoane cu dizabilități, persoane în etate, familii cu copii în sitiuație de risc, social-vulnerabili, victime ale violenței în familie, a neglijării, victime a traficului de ființe umane. Până la finele anului 2021, pentru ajutorarea populaţiei sunt planificate spre distribuire 10 mln 397 mii 689 lei.\n\n– De unde vin banii pentru toate necesităţile descrise mai sus?\n\n– Sursele pentru întreținerea personalului direcției (aproape 300 de angajați) sunt din partea Consiliului raional din bugetul raionului și de la bugetul de stat. Din bugetul planificat pe anul 2021, de 26 mln 065 mii lei, bugetul raionului a prevăzut 17 mln 239 mii de lei, ceilalţi sunt de la Agenţia Naţională de Asistenţă Socială, adică din bugetul de stat.\n\n– Cum credeți că se va răsfrânge criza gazelor asupra numărului de beneficiari ai prestațiilor sociale?\n\n– Ne așteptăm la mai multe cereri de ajutor social și de alte tipuri de prestații sociale, din cauză că pensiile oricum sunt mici, chiar și cele majorate până la 2 mii de lei. Dacă se vor adeveri prognozele, bătrânii și persoanele cu dizabilități nu se vor putea descurca cu sursele proprii. Ne așteptăm la o creștere a numărului de nemulțumiți, care tot pe noi, de la asistenţa socială, o să ne sune. Și acum suntem sunați cu multe nemulțumiri. Dacă până acum ajutorul se acorda celor care aveau un venit de până la 1950 de lei, acum probabil mai mulți vor ieși din această categorie, dacă nu se va modifica între timp și acest prag sau procedura de acordare, sau nu se vor introduce compensații. Dar încă nu avem această informație.\n\n– A depistat Inspecția Socială în anul 2021 cazuri când beneficiarii de ajutor social l-a primit nemeritat și a trebuit să restituie banii statului? Dacă da, pentru ce încălcări?\n\n– Au fost. Se întâmplă că un membru al familiei la momentul depunerii cererii era în țară, iar mai târziu a plecat peste hotare și n-a declarat, deci s-au modificat circumstanțele de acordare a ajutorului, sau a revenit de peste hotare și, la fel, n-a declarat. Au fost cazuri când solicitanții au declarat date eronate în cereri, descoperite ulterior de cei de la inspecție. Ei verifică electronic, au acces la datele poliției de frontieră, pentru că acestea sunt cele mai dese abateri de la regulă. În acest an au fost verificate 40 de familii beneficiare de ajutor social, iar cei care au încălcat sunt din Dubăsarii Vechi, or. Criuleni, Bălăbănești și Izbiște. Din 40 verificate, numai un dosar a fost în regulă, iar 39 de beneficiarii au de întors de la 116 lei până la 24 de mii de lei. Cei care au sume mari le pot restitui statului în rate, timp de un an. Lumea trăiește greu, dar trebuie să înțeleagă și să respecte și regulile. În cazul unde este suma cea mai mare, e o familie cu copii. Tatăl copiilor a ieșit din țară și nu a anunțat autoritatea, a revenit și iar a plecat. Nu este important, a câștigat omul ceva peste hotare sau nu, este important că beneficiarii trebuie să declare schimbarea statutului. Uneori ei spun că nu au știut, dar când asistentul social le amintește că le-a vorbit, zic că ”am uitat”. Dacă cineva pleacă, familia are dreptul să depună altă cerere și să beneficieze de ajutor, dar deja în alte circumstanțe, poate o sumă modificată. Cel puțin, n-o să intre pe lista datornicilor.\n\n– Câți criuleneni au dreptul să primească compensație pentru transport?\n\n– În acest an avem 3502 beneficiari care fac parte din categoria de persoane cu dizabilități de gradul I și II și cu dizabilități din copilărie. Cei cu dizabilități severe primesc lunar 120 de lei, cu dizabilități accentuate – 46 de lei, sumele le sunt achitate trimestrial. Persoanele care au probleme locomotorii (290 de persoane) primesc trimestrial 200 de lei, suma lunară compensată fiind de 66 lei și 67 de bani. Banii, deși nu sunt mulți, sunt destinați pentru acoperirea parțială a cheltuielilor de transport ale beneficiarului sau persoanei care are grijă de el, în unele cazuri.\n\n– Ce ar trebui să facă în plus cetățenii ca să aibă siguranța că cererile nu le vor fi respinse?\n\n– Îi rugăm să fie deschiși, sinceri, să aibă încredere în asistența socială. Adesea ne sună și ne reproșează cum că ”la toți bețivii le dați, numai mie nu, că am munci o viață! să mă apuc de băut?” Și azi dimineață am auzit această replică. Le răspund că și acei bețivi numiți sunt beneficiarii noștri, și pe ei trebuie să-i ajutăm, că este și asta o patologie, un viciu. Le spunem că nu trebuie să se apuce de băut, dar să respecte niște cerințe. Uneori oamenii care ne spun asta nici acte nu au, dacă îi rugăm să se ducă la birjă, se împotrivesc, nu vor, refuză să ne aducă certificate. Le răspundem, că acel pe care îl numesc bețiv are actele în ordine, a adus certificatele cerute, de aceea primește ajutorul. De aceea le spunem la toți beneficiarii care vin la noi: să fie mai indulgenți, mai sinceri, să aibă încredere în angajați, în asistenții sociali, pentru că nu are nimeni interesul să îi mintă, pentru că toate prestațiile sunt orientate spre categoriile care au nevoie. Ei sunt auziți, sunt văzuți, să nu le pară că sunt ignorați, or, procedura de acordare a ajutorului nu seamănă cu „lampa lui Aladdin” din poveste – ai apăsat și a ieșit. Este o procedură care necesită puțină răbdare.\n\n– În mod efectiv, cât durează, de la stabilirea ajutorului până la momentul când acesta ajunge la beneficiar?\n\n– În anul 2020 procedura era mai lungă, iarăși din cauza pandemiei. De exemplu, din fiecare bilet vândut la avion se acumulează un comision care este distribuit pentru acordarea suportului monetar. Cu cât mai multe vânzări, cu atât mai multe acumulări. Dacă în 2020 pandemia a pus pe stop zborurile, beneficiarii puși la rând și-au primit abia în acest an ajutoarele. Dosarele au fost revizuite, beneficiarii au primit mai puțini bani, nu cât s-a aprobat inițial, cu mare întârziere. Dacă nu era pandemia, în o lună sau maxim două suportul monetar ajunge la solicitanți.",
    "metadata": {
      "original_file": "Est-Curier_0330.html"
    }
  },
  {
    "title": "În opt luni Bugetul Public Național a fost completat cu peste 41 miliarde lei",
    "content": "În perioada ianuarie-august 2023, încasările la Bugetul Public Național (BPN) administrate de Serviciul Fiscal de Stat, s-au majorat cu 5,8 miliarde lei sau cu circa 16,4 % în raport cu perioada similară a anului precedent, depășind cifra de 41,1 miliarde lei.\n\nÎn comunicatul Serviciul Fiscal de Stat se specifică originea acestor încasări. Astfel, la Bugetul de stat (BS), în anul 2023 au venit circa 17,6 miliarde lei, ceea ce constituie cu 2,2 miliarde lei mai mult comparativ cu aceeași perioadă a anului 2022, sau o creștere de 14,5 %.\n\nLa Bugetele locale (BL) s-au înregistrat încasări în sumă de circa 4,6 miliarde lei, ceea ce reprezintă cu 740,1 milioane lei mai mult comparativ cu perioada similară a anului precedent sau cu 19,4 %.\n\nBugetul asigurărilor sociale de stat (BASS), în perioada menționată, a fost completat cu 14,2 miliarde lei, ceea ce constituie cu 2,1 miliarde lei mai mult comparativ cu perioada similară a anului precedent, sau o creștere de circa 17,1 %.\n\nÎn Fondurile asigurărilor obligatorii de asistență medicală (FAOAM) s-au acumulat circa 4,8 miliarde lei, ceea ce constituie cu circa 740,8 milioane lei mai mult în comparație cu perioada similară a anului 2022 sau cu circa 18,3 %.",
    "metadata": {
      "original_file": "Est-Curier_0275.html"
    }
  },
  {
    "title": "Nu ratați ”Taxiul Cultural”",
    "content": "A fost lansat concursul de proiecte pentru Programul de mobilitate artistică „Taxi Cultural”, inițiat de Centrul de proiecte culturale Arta Azi, în parteneriat cu Coaliția Sectorului Cultural Independent din Republica Moldova. Programul are scopul de a încuraja mobilitatea și cooperarea între artiști, inițiative, organizațiile și instituțiile culturale active în diferite regiuni, contribuind la descentralizarea vieții culturale din Republica Moldova.\n\nConcursul este destinat artiștilor, activiștilor și lucrătorilor culturali cu o experiență practică de minim 3-5 ani în domeniul artei sau culturii, având la bază un parteneriat între aplicant și o organizație-gazdă din localitatea unde vor fi implementate activitățile. În calitate de organizație-gazdă pot acționa grupurile de inițiativă, organizațiile neguvernamentale și instituțiile publice de cultură. Candidații trebuie să prezinte scrisori de parteneriat cu organizația-gazdă.\n\nProgramul de mobilitate artistică sprijină activități de cercetare și producție artistică; de prezentare publică a rezultatelor unei activități de cercetare sau producție artistică sub diferite forme (prezentare publică, expoziție de artă, spectacol, concert, proiecție de film, instalație etc.); promovarea unor producții de artă în cadrul festivalurilor și/sau evenimentelor cu participarea publicului larg; activități educaționale și de instruire pentru membrii comunității locale (atelier, laborator creativ, master-class, curs teoretic etc.); participare la întâlniri și evenimente care contribuie la crearea unor parteneriate noi și dezvoltare a rețelelor în sânul comunității culturale; alte activități culturale care se desfășoară pe întreg teritoriul Republicii și care favorizează colaborarea între profesioniști în domeniul culturii și instituții publice și civice din țară.\n\nProgramul susține mobilități pe termen scurt (7-10 zile) cu un buget de până la 8000 MDL și mediu (10-21 zile) cu un buget de până la 15000 MDL.\n\nProiecte de mobilitate se pot desfășura în perioada 10 iulie – 30 noiembrie 2024 , pe întreg teritoriul Republicii Moldova.",
    "metadata": {
      "original_file": "Est-Curier_0019.html"
    }
  },
  {
    "title": "Concurs de mesaje și desene în contextul campaniei împotriva violenței față de femei și fete",
    "content": "Elevii claselor gimnaziale și liceale din r. Criuleni sunt încurajați să participe la concursul „Împreună pentru o lume fără violență”.\n\nOrganizatori – AO „Fiecare Contribuie pentru Schimbare” și Direcția Educație Criuleni, au lansat apelul în contextul Campaniei Naționale „16 zile de activism împotriva violenței față de femei și fete”.\n\nElevii pot participa la concurs cu un desen comun, realizat în echipă, însoțit de un mesaj de până la 50 de cuvinte, pe tema combaterii violenței în bază de gen. Termenul limită de prezentare a lucrărilor – 6 decembrie 2024. Rezultatele concursului vor fi anunțate în data de 10 decembrie, de Ziua Drepturilor Omului.\n\nMai multe detalii elevii și elevele pot afla de la directorii adjuncți pe educație din instituțiile de învățământ.",
    "metadata": {
      "original_file": "Est-Curier_0449.html"
    }
  },
  {
    "title": "Secretul crizantemelor Galinei Burdila: pasiune, iubire, dăruire...",
    "content": "Familia Mihai și Galina Burdila din Jevreni au fost printre numeroșii mici fermieri din împrejurimile \n\n or. Criuleni care, ajutați de fiice, la târgul de toamnă din octombrie, au creat o bucățică din atmosfera de sărbătoare a iarmarocului. Roadele muncii familiei Burdila erau glastrele cu crizanteme de diferite culori și nuanțe, mărimi și stadiu de dezvoltare.\n\nDoamna Galina recunoaște, că florile sunt pasiunea sa și a început a le cultiva mai mult de două decenii în urmă, îmbinând paralel cu munca în altă parte și creșterea trandafirilor în curtea casei.\n\n”La început aveam o pasiune nebună pentru trandafiri. Tot cumpăram puieți, uneori se nimerea măcieș, dar nu renunțam. Am ogradă mare și de-a lungul gardului am plantat trandafiri. Câteodată mai venea cineva care avea nevoie de câte un buchețel și așa am văzut că pot avea și un mic profit. Îmi era de ajutor, că soțul muncea \n\n peste hotare și eu mă bucuram că reușeam să am de o gură de pâine, și mulțumeam Domnului pentru ce mi-a dat. Cred că ajunsesem la 4 mii de tufe, cam 20 de ani i–am vândut la Dubăsari, că era aproape și comod. Apoi tufele au început a îmbătrâni și nu mai dădeau roada de altă dată. Atunci sora mea, care e o și mai mare florăreasă, decât mine, m-a molipsit de dragul de crizanteme. Am deja 9 ani, de când le cresc. ” – povestește dna Burdila.\n\nLa viața sa, femeia a reușit să încerce mai multe ocupații, cum ar fi contabilă în colhoz, educatoare la grădiniță, vânzătoare la librărie și apoi la magazinul familiei. Toate le-a făcut, însă, paralel cu dragostea pentru flori și cu munca în grădină de dragul plantelor care o încărcau cu doze suficiente de satisfacție și bucurie.\n\n”Dacă nu iubești floarea, ea nu crește. Trebuie să te dedici totalmente acestei ocupații. Am trei fete, dar ele sunt pe calea lor și mă ajutau când aveau timp, dar mai mult eu le îngrijesc. Soțul are un an de când stă pe acasă, că în rest mai mult peste hotare a fost, așa că, fără să mă prea laud, m-am ocupat mai mult eu de ele ” – afirmă femeia.\n\nPe lângă trandafiri și crizanteme, a încercat să cultive eustome, pentru care gospodarii au amenajat două sere, dar a renunțat la ele, pentru că sunt mult mai capricioase. A rămas la crizanteme, cu care și-a plantat în acest an \n\n toată grădina. Până la acest moment a reușit să le vândă pe toate. Au plecat florile sale la alți oameni, cărora le bucură sufletul și este mulțumită că i-a reușit să aducă, prin munca sa splendoare vie în mai multe case. \n\n Dacă ar fi să dea niște sfaturi unor începători, dna Galina ar spune că trebuie să înceapă de la o cantitate mai mică de fire, să nu se lăcomească la mult, pentru că e o activitate care necesită deprinsă până în cele mai mici nuanțe \n\n și detalii. În anul 2021 florile au suferit din cauza ploilor abundente, dăunătorilor și paraziților care le atacă, sau poluanților din aer care cad cu picăturile de ploiae și le strică frunzele. De la jumătatea lunii mai și până în septembrie, când încep vânzările, sunt luni bune de atenție sporită, de muncă, irigare, care este un factor \n\n important pentru reușita afacerii. \n\n – Când mă scol dimineața, le admir, mă bucur de ele, vorbesc cu ele. Le îngrijesc cu plăcere, dar mai greu îmi vine să le realizez. La început îmi părea și rău când cineva îmi cumpăra floarea, mă surprindeam la gândul că nu vroiam \n\n să mă despart de ele. Acum am învățat să mă despart frumos de flori. Dar să știți, că fără o rugăciune nu mă apuc de lucru, și fără ajutorul lui Dumnezeu nu le-aș fi crescut. Mulțumesc Domnului pentru ceea ce îmi dă, eu doar le îngrijesc! Începătorilor le-aș mai da un sfat: dacă nu iubește floarea, să nu se apuce de așa lucru! Totul vine de la pasiune, iubire, dăruire! – împărtășește dna Galina secretele îndeletnicirii sale.\n\nÎn fotografie: Galina și Mihai Burdila din Jevreni, la ”Toamna de aur”. Criuleni, octombrie 2021",
    "metadata": {
      "original_file": "Est-Curier_0326.html"
    }
  },
  {
    "title": "O ocazie pentru noii antreprenori de a se perfecționa peste hotare",
    "content": "Noii antreprenori din Republica Moldova sunt invitați să aplice pentru programul Erasmus pentru Tineri Antreprenori , deschis tuturor celor care intenționează să înființeze o afacere sau au inițiat una în ultimii trei ani. Programul asociază noi antreprenori cu antreprenori experimentați dintr-o altă țară europeană pentru un stagiu de până la șase luni.\n\nNoii antreprenori vor beneficia de formare la locul de muncă pentru a-și dezvolta competențele antreprenoriale, dobândind cunoștințe și experiență în gestionarea unei mici afaceri prin colaborarea cu antreprenorul gazdă.\n\nDurata șederii variază între una și șase luni . Pentru a le oferi antreprenorilor mai multă flexibilitate, schimbul poate fi împărțit, de asemenea, în intervale de cel puțin o săptămână fiecare, repartizate pe o perioadă maximă de 12 luni.\n\nProgramul este deschis noilor antreprenori și antreprenorilor gazdă din cele 27 de state membre ale UE, din Regatul Unit și din alte țări participante – Albania, Armenia, Bosnia și Herțegovina, Islanda, Kosovo, Liechtenstein, Moldova, Muntenegru, Macedonia de Nord, Norvegia, Serbia, Turcia și Ucraina.\n\nParticiparea nu se bazează pe naționalitate, astfel încât resortisanții țărilor terțe cu reședința în Republica Moldova sunt eligibili pentru a aplica.\n\nÎnscrierea și participarea la program sunt gratuite. Noii întreprinzători vor primi, de asemenea, o indemnizație lunară pentru a contribui la acoperirea costurilor suplimentare legate de călătoria și șederea lor în străinătate.\n\nAntreprenorii cu experiență (cel puțin trei ani de funcționare a unui IMM) pot aplica, de asemenea, pentru a găzdui un nou antreprenor din Republica Moldova.\n\nAntreprenorii gazdă pot beneficia de idei inovatoare din partea unui nou antreprenor motivat, iar schimbul poate duce și la alte beneficii, cum ar fi internaționalizarea afacerii, accesul la noi piețe și posibilități de colaborare cu noi parteneri de afaceri.\n\nNu există un termen limită pentru înscrierea la program și nu există restricții privind vârsta sau sectorul de activitate. Candidații interesați pot aplica online în orice moment pe următoarea pagină .\n\nFaceți clic aici pentru lista punctelor de contact locale pentru a vă ghida pe parcursul schimbului. În prezent, nu există un punct de contact local în Moldova, dar solicitanții pot apela la punctele de contact din orice țară pentru a le sprijini cererea, pentru a vă ajuta să stabiliți o relație de succes cu un antreprenor potrivit și pentru a vă oferi toate răspunsurile la întrebările dumneavoastră.\n\nDe la lansarea sa în 2009, în cadrul acestui program au fost depuse peste 46.000 de cereri , iar peste 23.000 de antreprenori au participat la peste 11.700 de schimburi .\n\nNoii antreprenori din Moldova au realizat 22 de schimburi pentru afaceri în cadrul programului, iar unul este în curs de desfășurare în octombrie 2023.",
    "metadata": {
      "original_file": "Est-Curier_0263.html"
    }
  },
  {
    "title": "Producători de miere şi îngeri",
    "content": "Andrei Stănilă de la Izbiște mi-a atras atenția prin pasiunea sa pentru albinărit. Este mândru că reprezintă a patra generație de apicultori în familie și că a adus un suflu nou în afacere. Sunt bucuroși de interesul feciorului pentru apicultură și părinții lui, Tatiana și Igor, care apreciază și implicarea fiicei Irina. Andrei, în pofida vârstei juvenile, are simțul noului și vână de comerciant.\n\n– Până nu demult familia noastră producea și vindea doar materia primă- ceară, miere- zice Andrei Stănilă. – Eu am decis să schimb tactica. M-am documentat, am experimentat și am reușit să pun la cale și producerea de lumânări. A fost dificil până am găsit siliconul potrivit, ca să transpun ideile în practică. Am avut insistență și am reușit, am deja formele mele și putem propune lumânări de cununie, dar și suvenire din ceară. Folosim ceară curată, fără coloranți și o asemenea lumânare-suvenir are o aromă și căldură benefică organismului. Iată îngerașii care au o culoare mai deschisă sunt făcuți din ceara de mai, iar culoarea mai închisă le-o dă ceara polifloră sau de tei.\n\nMama Tatiana vine să-i completeze discursul cu informațiile despre beneficiul mierii, iar tata Igor regretă că moldovenii au renunțat la tradiția seculară de a consuma mierea de albini în favoarea zahărului.\n\n– Buneii noștri nu erau alintați în bucate. Se bucurau de puțin. Un borcănaș de miere și niște nuci pe masă făceau bucurie și chef în casă. Acum mesele-s doldora de bucate, dar petrecerile-s mai sumbre, oamenii mai încruntaţi. Am constatat că mierea o consumă actualmente preponderent două categorii de moldoveni: cei care au venituri bune și cei care sunt grav bolnavi. Mierea noastră e mai întrebată peste hotare, unde ajunge prin intermediul exportatorilor din Chișinău.\n\nDeși, aparent, apicultura pare o afacere ușoară, realitatea e alta. Familia Stănilă a încercat să facă afaceri în mai multe ramuri ale agriculturii, dar au ajuns la concluzia că: „trebuie de găsit o cale unică, să explorezi domeniul pe care-l cunoști mai bine.”\n\nDe altfel albinăritul necesită nu doar pasiune, ci și cunoștințe ce se vreau permanent împrospătate. Schimbările climatice afectează albinele la fel ca și agricultura intensivă bazată pe utilizarea chimicalelor.\n\n– Frigul din primăvara curentă le-a debusolat ritmul – povestește Tatiana Stănilă- Conform ceasului lor biologic au ieșit să culeagă polen, dar afară era omăt… Rasa caucaziană pe care o avem e mai rezistentă și adaptabilă. La Râscova, unde ducem albinele să culeață mierea de tei, polifloră, albinării practic nu mai sunt. Localnicii privesc cu nostalgie stupii noștri, căci tradiția apiculturii nu a avut, deocamdată, la ei continuitate. Noi suntem bucuroși că Andrian, Irina sunt dispuși, interesați să poarte în timp această îndeletnicire.\n\nProbabil că undeva sus e bucuros și nanu Pavlușa, care a dăruit familiei Stănilă cu mulți ani în urmă primul stup, pe care bunelul Vladimir Stănilă l-a îngrijit și a înmulțit familiile de albini, ca astăzi strănepoții lui să se bucure de o prisacă modernă.\n\n– Bunelul avea mereu mâinile umflate de la acele albinelor, căci pe atunci folosea doar fumegătorul arhaic, nu erau măști, albinele erau mai agresive. Acum avem mai mult utilaj și albinele sunt şi ele în perioada de supraviețuire. Am ajuns că acum cel mai mare deficit e timpul- zice Igor Stănilă.\n\nDespre albini, produse apicole cu această familie de albinari de la Izbiște e o plăcere să discuți, căci au o atitudine modernă, bazată pe cunoștințe, inerția nu mai are loc în munca lor. E o binecuvântare să vezi patru persoane unite în asigurarea durabilității unei moșteniri, ce se putea epuiza odată cu miera din primul stup.",
    "metadata": {
      "original_file": "Est-Curier_0371.html"
    }
  },
  {
    "title": "Drumurile locale, reparate cu anii, dar tot neasfaltate",
    "content": "Drumul de acces spre satul Cruglic, direct de la șoseaua M1 „Poltava”, asupra stării căruia autoritățile locale au atenționat de mai mulți ani, și în anul curent a fost doar reprofilat cu adaos de material, pe o porțiune.\n\nCu acest scop, din cele cca 10.961.500 lei, de cât a dispus Consiliul Raional Criuleni pentru întreținerea celor 64 km de drumuri publice cu statut de raionale, pentru o bucată de drum de la M1 spre Cruglic (tehnic numit L-439) au fost planificați 204.467,65 lei ( decizia nr. 1.5 din 15.03.2024 ). După cum am fost informați de către Ion Lungu, șeful Direcției Construcții, Gospodărie Comunală și Arhitectură a CR Criuleni, „sectorul cu îmbrăcăminte din beton asfaltic e reparat, iar cel în variantă albă se reprofilează cu adaos de material”.\n\nLucrările deja au fost executate de către SA „Drumuri Criuleni”, câștigătoarea licitației . Funcționarul precizează că autoritatea raională a rezervat și suma de 1.043.780 lei pentru cofinanțarea la proiectul de reparație a acestui drum, în cazul în care vor fi alocați bani din bugetul de stat în acest scop, doar că realizarea proiectului va fi împărțită în patru etape. „Prima etapă e din sat spre M1 – aproape 800 m, așteptăm răspuns de la MIDR, care a promis că va cofinanța reparația lui. Dacă se va respecta promisiunea, în acest an se va asfalta o porțiune de 800 de m din acel drum. Așteptăm!” – a spus Lungu, solicitat de „Est-Curier”.\n\n„Mai mulți primari au semnat o cerere către MIDR ca să fie luat acest drum de la Consiliul Raional la întreținerea ministerului, dar nu a fost acceptat acest lucru. Drumul a rămas în gestiunea Consiliului Raional, și tot consiliul raional este inițiatorul proiectului. Doar insistența e a noastră. Drumul e artera cea mai scurtă care leagă cu traseul M1 satele Ohrincea, Jevreni, Cruglic, Izbiște. Și de la Hîrtop vin pe aici oamenii, dacă nu vor să meargă pe la Miclești sau pe drumul ce iese la Zăicana. Drumul are o lungime de 4750 m, dintre care asfaltați sunt vreo 700 de metri, la început, prin sat, și la ieșirea pe M1.” – a explicat Iurie Neculai, primarul de Cruglic, starea lucrurilor.\n\nPentru drumul respectiv, în anul 2023 au fost alocați 370 mii lei, cu destinația „întreținerea segmentului de drum cu îmbrăcăminte din pietriș – 300 mii lei” și „reparația unei porțiuni de drum cu îmbrăcăminte din beton asfaltic – 70 mii lei”. În anul 2021 Consiliul raional Criuleni a finanțat elaborarea unui proiect de reparație a acestui drum, iar la aprobarea bugetului pentru anul 2022 se propunea chiar alocarea a 1 mln 900 mii de lei din bugetul raionului pentru finanțarea primei etape a reparației, suplimentar la cei cca 4 mln 801 mii lei planificați din fondul rutier, însă, până la urmă, banii au fost redirecționați, drumul renovat rămânând, până în prezent, doar pe proiect.",
    "metadata": {
      "original_file": "Est-Curier_0234.html"
    }
  },
  {
    "title": "(VIDEO) Fata din Oxentea va fi antrenată de Smiley",
    "content": "Daniela Bejan, originară din satul Oxentea, raionul Dubăsari, care a cucerit jurații de la Vocea României, este un adevărat model de tânără ambițioasă, talentată și carismatică. Unul dintre proiectele la care s-a manifestat extraordinar, a fost Super Star în România, unde a devenit semifinalistă.\n\nAcum se dezvoltă în proiectul Vocea României. Jurații au rămași plăcut surprinși să o revadă și să o audieze. La audițiile pe nevăzute, a interpretat piesa, în limba ei preferată în cântec, în franceză – La vie en rose. Cu această piesă a reușit să îi facă să se întoarcă spre ea pe jurații Smiley, Theo Rose și Horia Brenciu. Smiley spune că, Daniela e superbă și atât de tare se bucură că a venit la Vocea României, încât și-ar dori să-i fie antrenor.\n\n– Mi-a plăcut atât de mult de ea, este o prezență atât de delicată și atât de fragilă, deci nu îți vine să o atingi nici cu o floare. E un om bun, mi-ar plăcea mult să i se întâmple doar lucruri bune în viața asta, – zice cântărețul Smiley.\n\n– Aș vrea să mă dezvolt mai mult și sper că la Vocea României voi avea această oportunitate, – spune Daniela.\n\nÎn acest proiect a decis să meargă mai departe în echipa lui Smiley și acum vor avea posibilitatea să interacționeze mai mult.",
    "metadata": {
      "original_file": "Est-Curier_0058.html"
    }
  },
  {
    "title": "Maia Sandu a cerut ajutorul lui Zelenskyy pentru populația din stânga Nistrului, inclusiv cărbune",
    "content": "Președinta Maia Sandu a discutat cu președintele Ucrainei, Volodymir Zelenskyy despre situația din regiunea transnistreană, anunță un comunicat al instituției, plasat pe presedinte.md.\n\nDiscuția a vizat situația umanitară din regiunea transnistreană, unde oprirea livrării gazelor naturale de către compania rusească Gazprom, contrar obligațiilor contractuale, a generat o criză acută. Mii de oameni se confruntă cu lipsa căldurii, a luminii și, în unele cazuri, a accesului la apă potabilă, în condiții de frig și dificultăți economice.\n\nSandu și Zelenskyy au convenit să identifice soluții comune pentru a preveni agravarea crizei umanitare și a proteja populația afectată, inclusiv prin utilizarea unor surse alternative de energie, precum cărbunele.\n\nMai multe media au relatat precum că Centrala de la Cuciurgan ar fi setată să lucreze doar cu cărbune extras din bazinul minier Donbass, care din 2014 este sub ocupație rusească. Cărbunele utilizat în prezent la Cuciurgan este importat încă în anul 2013.\n\n„MGRES poate arde doar cărbunele extras din minele din Donbass, regiunea din estul Ucrainei, ocupată de Rusia încă din 2014. Fiecare centrală se proiectează pentru un anumit tip de cărbune”, a explicat Europei Libere directorul Institutului de Energetică al Academiei de Științe a Moldovei, Mihai Tîrșu.",
    "metadata": {
      "original_file": "Est-Curier_0408.html"
    }
  }
]