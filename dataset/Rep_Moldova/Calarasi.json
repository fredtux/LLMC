[
  {
    "title": "Elevii de la un liceu din Călărași au învățat cum să-și construiască o carieră",
    "content": "Elevii din Liceul „Mihail Sadoveanu” din orașul Călărași au fost ajutați, în cadrul unui proiect, să își aleagă profesia potrivită. Aceștia au participat la diferite activități de informare, au vizitat întreprinderi de succes din oraș, iar cei mai norocoși chiar au implementat mici proiecte.\n\n\n\n Timp de un an, elevii de la Liceul Teoretic ”Mihail Sadoveanu” au fost ajutați în alegerea unei profesii care să corespundă cu temperamentul, caracterul, talentul și competențele lor. Proiectul „Construim cariera din liceu”, desfășurat în cadrul programului Joboteca, a fost realizat de Asociația Pedagogilor, Studenților și Elevilor „Vademecum” din orașul Călărași.\n\nLa ceremonia de închidere a proiectului din 13 octombrie 2023, care s-a ținut în Laboratorul digital al instituției, Maria Gorincioi, președinta asociației, a prezentat rezultatele atinse. Printre cele mai importante activități s-au inclus: desfășurarea unor ateliere, instruiri privind crearea unui blog personal, oferirea de resurse educative deschise, prezentarea unor posibilități de inițiere în afaceri, scrierea de proiecte, excursii organizate la mai multe întreprinderi din oraș, desfășurarea competițiilor de dezbateri, a unor training-uri pentru profesorii de educație pentru societate din raionul Călărași, organizarea unui concurs al planurilor de afaceri cu posibilități de implementare a celor mai bune proiecte și lista poate continua.\n\n„A fost un proiect de succes, de utilitate maximă pentru inserția eficientă a tinerilor din raion. Dacă e să mă întrebați ce competențe și-au format tinerii noștri în această activitate, atunci aș enumera: cooperarea, comunicarea eficientă, flexibilitatea, adaptabilitatea, gândirea critică, cea creativă, strategică, oferirea suportului colegilor, auto-prezentarea etc.”, ne-a spus Maria Gorincioi.\n\nMai mulți profesori din liceu și-au asumat rolul de formatori în cadrul proiectului și le-au transmis discipolilor diferite competențe. Printre ei și profesoara de geografie Alina Dima, care ne-a spus că elevii au fost entuziasmați de lucrurile noi pe care le-au învățat. „Alături de colega mea, profesoara Aliona Lîsîi, am organizat un atelier de lucru, unde copiii au făcut cunoștință cu regulile de întocmire a unui CV după toate cerințele și standardele internaționale. Ei au avut șansa de a aplica cele învățate în practică, utilizând site-ul Europass, lucru care s-a dovedit a fi pe placul lor. Elevii au lucrat cu mult entuziasm, și-au dat interesul și au fost curioși să elaboreze un CV, chiar dacă nu au experiență din muncă. Ei și-au trecut acolo abilitățile, activitățile de voluntariat, dar și alte lucruri care îi reprezintă”, a punctat Alina Dima.\n\nȘi elevii prezenți la eveniment s-au arătat impresionați de experiența trăită, mai ales că în urma unui concurs, cele mai inspirate idei de mini-afaceri au fost puse în practică. Astfel, ei au reușit să realizeze accesorii hand made, gentuțe ecologice, iar în scurt timp vor avea în liceu un mini-cinematograf.\n\nAnastasia Trifan, elevă în clasa a IX-a ne-a spus că proiectul a ajutat-o să decidă ce profesie va vrea să facă pe viitor. „Așa am înțeles ca îmi place foarte mult economia și că vreau să devin contabil pe viitor. Aceste proiecte sunt foarte inovative și ne învață multe lucruri care ne vor ajuta în viață mai mult decât o problema foarte grea la matematică, spre exemplu”, crede tânăra.\n\nValeria Zgîrvaci, din clasa a VIII-a, ne-a spus că datorită acestui proiect a înțeles ce înseamnă lucrul în echipă și cât de eficient poate fi. „Am colaborat cu foarte multe persoane și totodată ne-am și împrietenit. Ne-am și distrat, dar am și învățat. În special am avut emoții la competițiile de dezbateri cu elevii din alte școli, dar am reușit să ieșim învingători, lucru care ne-a făcut mândri”, ne-a spus ea.\n\nDespre lucrurile învățate în cadrul proiectului, Mircea Dașchevici, care este elev în clasa a IX-a, spune că sunt numai bune de aplicat în această eră a tehnologiilor. ”Viitorul devine unul tot mai electronic, așa că faptul că am învățat cum să elaborăm o scrisoare de intenție, un CV Europass, dar și alte lucruri în format electronic, nu poate decât să ne bucure și să ne fie de folos”, ne-a spus tânărul care a mai adăugat că cel mai impresionat a fost de vizita făcută mai multor afaceri dezvoltate de rezidenții Incubatorului de Afaceri – lucru care l-a inspirat cu idei bune de pus în practică pe viitor.\n\nProiectul „JOBOTECA – Program pilot de pregătire a tinerilor din Moldova pentru piața muncii” (2021 – 2024) este implementat de Terre des hommes – Moldova, în parteneriat cu Ministerul Educației și Cercetării al Republicii Moldova și este finanțat de Uniunea Europeană.",
    "metadata": {
      "original_file": "Expresul_Calarasi_0224.html"
    }
  },
  {
    "title": "În orașul Călărași au demarat lucrările de construcție a unui complex sportiv de amploare",
    "content": "Locuitorii orașului Călărași vor avea în curând un complex sportiv modern, unde vor putea face mișcare în aer liber. Lucrările sunt deja în toi, iar autoritățile speră că, în scurt timp, un teren degradat va deveni de nerecunoscut .\n\nMai exact, un stadion deteriorat din preajma Școlii Primare și a Liceului Teoretic „Mihail Sadoveanu” va fi transformat într-un teren de multi-sport, unul mini-fotbal și altul de volei. Potrivit Liliei Rață, specialist în atragerea investițiilor la Primăria orașului Călărași, proiectul este finanțat în cadrul Programului guvernamental „Satul European” și are o valoare de 5 milioane 467 de mii de lei.\n\n„Este un proiect foarte așteptat de instituțiile de învățământ din vecinătate, care la moment nu au terenuri de sport pentru a desfășura ore în aer liber în perioada caldă a anului. Totodată și comunitatea care lociește în preajmă așteaptă să vină aici să practice sportul. Sperăm că în următoarele trei luni proiectul va fi implementat cu succes”, a declarat Lilia Rață.\n\nLocalnicii spun că abia așteaptă ca acest complex să fie construit ca să poată veni aici să practice sportul. Radu Zamfir este tată a trei copii și spune că la moment, în vecinătate, nu există vreun spațiu sigur în care să-și lase fii să se joace în voie cu mingea. „Mă bucur că va exista o asemenea oportunitate de a face sport în zona în care locuim. E binevenit un asemenea proiect, mai ales că nu este nevoie de contribuția comunității, iar banii astfel economisiți vor putea fi direcționați spre alte proiecte necesare pentru dezvoltarea orașului”, ne-a spus Radu Zamfir.\n\nLa rândul său, Valeriu Dodon, profesor de sport la Liceul „Mihail Sadoveanu”, spune că până acum instituția nu a avut un stadion unde s-ar putea ține orele de educație fizică. „Cred că noul complex este unul foarte binevenit pentru oraș. Este poate cea mai potrivită alternativă pentru elevi de a lăsa telefoanele deoparte și de a duce un mod sănătos de viață. Din păcate la moment nu avem prea multe oportunități pentru tineri în oraș, așa că ne dorim ca proiectul să fie dus până la capăt cu succes”, a punctat Valeriu Dodon.\n\nLa finalul lucrărilor se va aproba și un regulament de activitate și de durabilitate a investiției, unde vor fi trecute toate detaliile legate de exploatarea complexului sportiv.\n\nAutoritățile promit că vor valorifica la maxim terenurile, inclusiv prin organizarea pe acest loc a mai multor evenimente dedicate sportului.",
    "metadata": {
      "original_file": "Expresul_Calarasi_0361.html"
    }
  },
  {
    "title": "Persoanele cu probleme de văz din raionul Călărași au primit în dar colete alimentare",
    "content": "Tradițional, cei 143 de călărășeni cu probleme grave de văz consemnează, în fiecare sfârșit de toamnă, Ziua Internațională a nevăzătorilor. În acest an, potrivit președintelui organizației raionale, Vasile Carp, slab-văzătorii nu s-au întrunit la o conferință a lor, așa cum era tradiția, în schimb însă, fiecare membru a primit în dar câte un colet alimentar.\n\n”Acțiunea de distribuire a pachetelor cu alimente a fost posibilă grație sprijinului pe care ni l-a oferit Consiliul raional Călărași, în contextul Zilei Internaționale a Nevăzătorilor. Din banii alocați Organizației teritoriale Călărași a Societății Orbilor din Republica Moldova, a fost posibilă achiziționarea, pentru fiecare membru, a câte un pachet alimentar în sumă de câte 200 de lei, cu: zahăr, hrișcă, mazăre, paste, făină, dar și conserve”, a declarat Vasile Carp.\n\nPotrivit celui care deja de 21 de ani este președintele organizației teritoriale, oamenii au primit darul cu mare bucurie. ”Pentru persoanele nevăzătoare aceste colete sunt foarte binevenite, mai ales în contextul economic actual. Periodic mai reușim să le oferim haine, inventar medical, ochelari pentru vedere, dar resurse pentru a procura produse alimentare se întâmplă foarte rar să reușim să identificăm”, a mai adăugat Vasile Carp.",
    "metadata": {
      "original_file": "Expresul_Calarasi_0418.html"
    }
  },
  {
    "title": "Locuitorii din satul Bahmut, raionul Călărași, au acum apă la robinet",
    "content": "Locuitorii din satul Bahmut, raionul Călărași, au acum apă la robinet. Prin Programul Național Satul European, au fost construiți 6 km de rețele de apeduct și un rezervor de apă potabilă de 50 m³. Au fost conectate la apă 100 de gospodării și 4 instituții publice – grădinița, gimnaziul, oficiul medicilor de familie și primăria.\n\nRețeaua de apeduct nou construită deservește și 6 agenți economici locali și mai nou – a fost înființat și un serviciu care gestionează rețelele de apă, fiind create și trei locuri noi de muncă.\n\nPrimarul din Bahmut, Igor Godea, spune că punerea în funcțiune a noii rețele de alimentare cu apă oferă acces la apeduct pentru toți locuitorii comunei.\n\n„Cea mai mare problemă cu care se confrunta o bună parte a locuitorilor comunei Bahmut – asigurarea populației cu apă potabilă – a fost rezolvată grație Programului ”Satul European”. Implementarea acestui proiect a permis tuturor locuitorilor comunei – peste 1800 la număr, să beneficieze de acces la apă potabilă de calitate – o condiție primordială a dreptului la viață și la un mediu sănătos, acesta fiind și un drept constituțional. Acum comuna Bahmut a devenit mai atractivă și pentru agenții economici”, explică Igor Godea.\n\nPotrivit primarului, a fost înființat și un serviciu care gestionează rețelele de apă, fiind create și trei locuri noi de muncă. “Apa provine din izvoarele din pădure, a fost testată și corespunde tuturor standardelor pentru apă potabilă. Suntem foarte recunoscători Guvernului, Ministerului Infrastructurii și Dezvoltării Regionale, Oficiului Național de Dezvoltare Regională și Locală pentru tot sprijinul acordat”, a adăugat primarul de Bahmut.\n\nPentru acest proiect, Guvernul Republicii Moldova a alocat, prin Fondul Național pentru Dezvoltare Regional și Locală, aproape 2,9 milioane de lei (145 mii de euro).",
    "metadata": {
      "original_file": "Expresul_Calarasi_0048.html"
    }
  },
  {
    "title": "Lupta cu ambrozia. Ce recomandări au responsabilii de la subdiviziunea teritorială Călărași a ANSA",
    "content": "Agenția Națională pentru Siguranța Alimentelor (ANSA) a relansat Campania cu genericul „Stop Ambrozia!”. Scopul este de a minimaliza impactul negativ al plantei asupra sănătății oamenilor. Cetățenii sunt rugați să anunțe pe platforma Viber, la numărul de telefon 067144111, despre loturile și locația buruienilor observate, iar ANSA va întreprinde toate măsurile necesare pentru înlăturarea ei.\n\nȘi în acest an inspectorii ANSA întreprind măsuri necesare pentru combaterea și prevenirea răspândirii ambroziei – buruiana de care pare că nu mai scăpăm, chiar dacă legea prevede amenzi usturătoare pentru proprietarii de terenuri care nu o stârpesc.\n\nAmbrozia este una dintre cele mai invazive plante existente pe teritoriul țării noastre, fiind extrem de adaptabilă. Se pare că acest an este mai puțin ”prielnic” răspândirii ei, aceasta preferând seceta și arșița îndelungată. Cu toate astea, plantele continuă să se înmulțească și urmează foarte curând să înflorească, punând în pericol sănătatea celor care dezvoltă alergii.\n\nPotrivit lui Tudor Orbu, până la moment, de către inspectorii Direcției Teritoriale pentru Siguranța Alimente Ungheni/Nisporeni/Călărași au fost expediate note informative privind măsurile de combatere a ambroziei în 84 de primării, la consiliile raionale, Gospodăriile Comunale, ÎS Administrația de Stat a Drumurilor, Spitalele Raionale, Centrele de Sănătate, dar și către 50 de agenți economici.\n\n”Au fost efectuate cercetări de traseu, unde am verificat aproximativ 9000 de hectare de terenuri, constatând prezența buruienii pe o suprafață de nu mai puțin de 300 de hectare. Ambrozia crește în special pe marginea drumurilor lăsate în paragină, de-a lungul căii ferate, râurilor, în preajma șantierelor de construcții, dar și în curțile oamenilor. Un lucru este cert, e nevoie de efort conjugat pentru a putea opri răspândirea acestei buruieni ”, susține Tudor Orbu.\n\nDin datele acumulate în cele trei raioane, până la moment au fost cosite circa 200 de hectare de suprafețe terenuri pe care se întâlnește ambrozia, iar agenții economici au efectuat lucrări de erbicidare pe o suprafață de 50 de hectare de teren.\n\nConform legislației în vigoare, acolo unde sunt identificate terenuri infestate cu ambrozie, se întocmesc procese-verbale de control subiecților responsabili de gestionarea terenurilor, cu indicarea termenului de nimicire а buruienii, iar cei care nu se conformează, primesc amenzi. ”Deocamdată în acest an nu a existat necesitatea întocmirii proceselor verbale de control, deoarece la constatarea prezenței buruienii de carantină ambrozia, aceasta a fost nimicită prin diferite metode”, a concretizat Tudor Orbu.\n\nSpecialiștii susțin că o singură plantă de ambrozie poate elibera în atmosferă până la câteva miliarde de grăuncioare de polen și până la 30.000 de semințe, care își pot păstra calitățile germinative până la 40 de ani. Astfel, ambrozia trebuie distrusă în perioada cuprinsă între răsărire și apariția primelor inflorescențe. Se recomandă cosirea repetată a plantelor, erbicidarea lor, sau smulgerea manuală. Important este ca buruienile să nu fie rupte, deoarece, la fel ca și în cazul cosirii singulare, acestea se vor ramifica puternic.\n\nDeocamdată, nu există un tratament care să ne scape de alergia la ambrozie. Primele simptome ale alergiei la ambrozie sunt ochi iritați, mâncărime, rinoree, nas înfundat şi tuse.",
    "metadata": {
      "original_file": "Expresul_Calarasi_0273.html"
    }
  },
  {
    "title": "Foto/ De ziua lor, dansatorii au invadat străzile din Călărași",
    "content": "La 29 aprilie, peste tot în lume s-a marcat Ziua Internațională a Dansului. A fost sărbătoare mare și la Călărași unde, cu această ocazie, a dost organizat un concert de amploare, dar și o paradă a portului popular.\n\nSute de dansatori au împânzit sâmbătă, 29 aprilie, centrul orașului Călărași. Startul sărbătorii a fost dat în fața primăriei, unde colective de dansatori veniți de la Răciula, Dereneu, Bravicea, Novaci, Vălcineț, Sipoteni, precum și din orașul Călărași, s-au prins în hora mare. Au pornit apoi cu toții într-o paradă a portului popular, etalându-și costumele naționale care de care mai frumoase.\n\nDumitru Trifan, șeful Direcției Cultură și Turism, spune că o astfel de paradă, în cadrul Zilei Mondiale a Dansului, este organizată în premieră la Călărași. ”Este o oportunitate de a ne demonstra costumul național, ia, opinca – lucruri care ne reprezintă ca neam. Cele 11 colective au venit din întreg raionul și au prezentat un spectacol de zile mari, care a transmis emoție și energie de nedescris”, a menționat Dumitru Trifan.\n\nMulțimea a mers în pași de dans în parada portului popular, care a inculs aproximativ 350 de participanți, spre deliciul trecătorilor care i-au admirat și au pus mâna pe telefoane ca să imortalizeze momentul.\n\nConducătorul Ansamblului de dans popular ”Codrenii”, Igor Filipciuc, care s-a ocupat de organizare, s-a arătat mulțumit de reușita evenimentului. ”Pentru mine dansul este viață și nu ține cont de vârstă. Dovadă sunt și cei peste 350 de dansatori care au urcat azi pe scenă – de la copii și până la seniori. Este o primă ediție raională, care a cuprins toate colectivele cu care se mândrește Călărașiul, iar la anul ne propunem să facem o sărbătoare zonală și să invităm colective din raioanele învecinate”, a punctat Igor Filipciuc.\n\nDecanul de vârstă al dansatorilor pe care i-am surprins la sărbătoare este, de departe, primul conducător al ansamblului ”Codrenii”, Grigore Radu, care la 74 de ani ai săi, mai învață copiii a dansa la Școala de arte, dar conduce și ansamblul de seniori.\n\n”Dansul însemnat și va însemna până la sfârșit, viața mea. E cu adevărat o sărbătoare ceea ce trăim azi, iar cine a gândit această zi, a făcut un lucru măreț. Eu dansez din anul 1964 și am transmis această pasiune la mii de discipoli pe care i-am avut”, a făut o remarcă neobositul coregraf.\n\nPublicul a aplaudat minute în șir prestația dansatorilor care s-au perindat pe scenă în cele aproape trei ore de sectacol. Sârbele, horele, dansul modern, cel țigănesc sau bulgăresc, dar și tango, vals, sau alte genuri, au dat culoare evenimentului. La final, dansatorii au primit diplome și trofee din partea organizatorilor.",
    "metadata": {
      "original_file": "Expresul_Calarasi_0336.html"
    }
  },
  {
    "title": "Târgul Meșterilor Populari și a Producătorilor Locali din Călărași a adunat sute de vizitatori și zeci de producători și meșteri populari",
    "content": "Peste 40 de meșteri populari și producători din întreaga țară s-au întâlnit duminică, în parcul Biruinței din preajma Consiliului Raional Călărași. Duminică, 7 august, aici s-a desfășurat cea de a patra ediție a Târgului Meșterilor Populari și a Producătorilor Locali, organizat de Direcția Cultură și Turism Călărași.\n\nStartul evenimentului a fost dat cu o paradă a portului popular, ce a pornit din Piața Unirii spre parcul din strada Biruinței.\n\n„La Călărași, tradițiile și obiceiurile străvechi nu se lasă uitării. Astfel de evenimente întrunesc laolaltă pe toți iubitorii de frumos”, a menționat Vasile Timofti, președintele interimar al raionului Călărași.\n\nPreț de câteva ore, cei veniți la târg s-au teleportat în miezul tradițiilor și obiceiurilor strămoșești. Vizitatorii au avut ocazia de a alege dintr-o gamă variată de lucrări realizate de către meșterii populari, iar pe de altă parte, producătorii locali au adus cu sine o varietate mare de produse care au putut fi vândute.\n\nLa târg a venit și meșterul popular în pănuși, Eugenia Voinotinschi. A venit de la Fălești și spune că este pentru prima dată la acest târg. A venit cu o impresionantă colecție de păpuși din pănușe. Le confecționează de trei ani iar păpușile ei au fost vândute atât în Republica Moldova, cât și peste hotare. „E foarte frumos aici. Lumea este interesată de creațiile mele, se apropie, le admiră, le fotografiază”, spunea ea.\n\nMeșterul Ludmila Gîrlovan, care este și vicepreședinta Uniunii Meșterilor Populari din Republica Moldova, a venit la târg, de la Chișinău, cu o colecție de brățări, coliere și cercei imprimate cu elemente tradiționale. A participat la toate edițiile târgului de la Călărași și spune că de fiecare dată vine cu mare plăcere. „Sunt foarte bucuroasă că se mai organizează astfel de evenimente și se mențin, ne bucură sufletul că oamenii încă ne mai caută și cumpără din produsele pe care le confecționăm manual”, a subliniat ea.\n\nCioplotorul în lemn, Dumitru Oaserele din Călărași a venit cu o colecție mare de obiecte confecționate în lemn: fundișoare, linguri, melestee, etc. ”Vânzarea nu prea merge, dar mă bucură că vizitatorii vin, admiră, se interesează de lucrările mele iar asta tot mângâie sufletul”, spune el. A participat la toate edițiile târgului și spune că organizarea a fost la nivel.\n\nDe această părerea este și Dumitru Trifan, șeful Direcției Cultură și Turism din Călărași: ”Ediția din acest an este una reușită, vizitatorii și meșterii se simt bine, acesta e obiectivul pe care ni l-am propus. Iar pe an ce trece avem tot mai mulți participanți și vizitatori, ceea ce demonstrează că organizarea se face la nivelul așteptărilor”.\n\nÎn ediția din acest an au participat 8 colective și 42 de meșteri populari.\n\nUn reportaj foto puteți vedea pe pagina de Facebook.",
    "metadata": {
      "original_file": "Expresul_Calarasi_0265.html"
    }
  },
  {
    "title": "Oleg Istrati, parohul bisericii din Bahmut, care îmbină frumos credința cu arta",
    "content": "Oleg Istrati este parohul bisericii “Sfântul Ierarh Nicolae” din Bahmut, Călărași, care a învățat de-a lungul anilor să îmbine frumos credința și arta de a picta. Acesta s-a născut într-o familie de țărani, în satul Sculeni, unde credinţa în Dumnezeu este piatra de temelie. Cunoaște tainele picturii laice, dar și pe cele ale picturii murale și îmbină armonios dragostea de artă cu cea de teologie. De 12 ani zidește sufletele enoriașilor prin pensula binecuvântată de Dumnezeu, scrie observatorul.md.\n\nNăscut în 1978 în satul Sculeni, raionul Ungheni, preotul – artist a început să se joace cu pensula plină de vopsea din frageda copilărie. Pe la vârsta de 7 ani, merge cu multă ardoare, să descopere povestea culorilor trasate pe foaia albă la școala de arte plastic din raion. Drumul lung nu i-a fost o pedică să își descopere talentul.\n\nDupă, ce a absolvit gimnaziul din satul de baștină, fără să stea prea mult pe gânduri, în anul 1994 merge să-și facă studiile la Colegiul de Arte Plastice „Alexandru Plămădeală” din Chișinău. Pe parcursul anilor de studii, părintele mănuiește pensula cu multă dăruire în imagini artistice laice.\n\nAșa cum e voia Lui Dumnezeu în toate, la Academie are ocazia să facă cunoștință cu un pictor de picturi bisericești. Este chemat ucenic de iconar în atelierul acestui pictor, ulterior a început să practice și pictura murală, participând la restaurarea mai multor biserici. Părintele Oleg s-a inspirat din miniaturile executate de către maestrul său și a păstrat maniera plină de farmec, ușoară și delicată, cu acel colorit proaspăt și fineț, care poate fi regăsită în picturile sale din primii ani, ca și în cele realizate imediat după terminarea uceniciei de atelier.\n\n„Chipurile sfinților reprezintă indemnitatea noastră, asta ne definește ca popor, credință și noi avem datoria să o păstrăm cu mare cinste”.\n\nÎn 2007, prima dată îmbracă haina preoțimii, hirotonit în calitate de preot la Catedrala Mitropolitană de către Înalt Preasfințitul Vladimir, pentru biserica Acoperemântul Maicii Domnului din localitatea Bubuieci, mun. Chișinău. După doi ani de slujire este transferat ca paroh la biserica din Bahmut.\n\nPensula și sfânta copie rămân instrumentele uzuale pentru zidirea duhovnicească a enoriașilor săi cât și pentru frumusețea interioară a lăcașului divin.\n\n„Toate le fac spre slava Lui Dumnezeu, fie că slujesc la altar, fie că țin pensula în mână” , spune părintele Oleg Istrati.",
    "metadata": {
      "original_file": "Expresul_Calarasi_0320.html"
    }
  },
  {
    "title": "Un cutremur de pământ a făcut prăpăd la Călărași",
    "content": "Capacitatea de reacție a serviciilor și autorităților în cazul unor situații critice a fost testată la data de 16 septembrie la Călărași, prin organizarea unui exercițiu de simulare. Exercițiul a presupus înlăturarea consecințelor unui cutremur de pământ cu magnitudinea de 7 grade pe scara Richter, produs în dimineața zilei, la ora 6:20. Drept urmare, ar fi fost afectată infrastructura, au fost înregistrate întreruperi de energie, s-au produs incendii în locuințe, și chiar s-au prăbușit clădiri, s-au rupt diguri și s-au produc accidente rutiere grave.\n\nAșa că zeci de oameni au fost treziți ”cu noaptea în cap”, fiind convocați de urgență la Consiliul raional pentru a participa, la prima oră a dimineții, la o Ședință a Comisiei Situații Excepționale.\n\nPotrivit lui Nicolae Steclari, șeful Serviciului Situații Excepționale Călărași, pentru lichidarea consecințelor presupusului cutremur, au fost solicitate toate formațiunile protecției civile și toate serviciile de urgență și cele raionale. ” În primul rând s-a convocat Comisia pentru Situații Excepționale cu instituirea punctului de dirijare a acțiunilor în situații de risc. Ulterior participanții au mers în diferite locații pentru a gestiona situațiile de criză oferite. Astfel de exerciții sunt un bun prilej de a vedea nivelul de pregătire al fiecărui serviciu, de a prelua experiențe și de a fi încrezători că ne-am putea descurca bine în eventualitatea unor situații reale”, a declarat Nicolae Steclari.\n\nAstfel, salvatorii și pompierii au scos sinistrații de sub dărâmăturile unui vechi cămin al Școlii Profesionale, executând chiar și misiuni la înălțime pentru a evacua persoanele din clădire și a-i preda medicilor de pe ambulanță. În aceeași clădire, specialiștii au avut misiunea de a reconecta sursele de energie electrică și termică.\n\nMai târziu salvatorii au intervenit pentru a descarcera mai multe mașini în care au rămas oameni blocați în urma unui accident rutier la marginea orașului. Și aici a fost nevoie de eforturile medicilor, ale polițiștilor, dar și ale altor actori.\n\nLa scurt timp, după ce nivelul apei dintr-un bazin acvatic a crescut considerabil, s-a purces la evacuarea persoanelor, iar digul a fost întărit prin conjugare de eforturi.\n\nDin scenariu nu au lipsit nici accidentele rutiere cu scurgere de substanțe toxice, pe care forțele implicate au avut misiunea de a le lichida consecințele avariei, iar un focar de rabie a fost imediat lichidat.\n\nPotrivit lui Alexandru Tataru, șef-adjunct interimar al Inspectoratului General pentru Situații de Urgență, astfel de acțiuni se organizează periodic în întreaga țară, după un plan bine stabilit. ” Astfel de aplicații sunt organizate în fiecare raion o dată la cinci ani și au drept scop perfecționarea și verificarea capacităților de reacție și conducere a formațiunilor protecției civile la nivelul republican, pentru lichidarea consecințelor situațiilor excepționale”.\n\nDupă aproape 8 ore de exerciții, evenimentul s-a încheiat cu o ședință de totalizare cu participarea tuturor actorilor implicați în înlăturarea consecințelor presupusului seism.",
    "metadata": {
      "original_file": "Expresul_Calarasi_0459.html"
    }
  },
  {
    "title": "Gimnaziile din Dereneu și Hirova vor fi reorganizate. Elevii vor merge să-și continue studiile la Onișcani",
    "content": "În scopul optimizării rețelei instituțiilor de învățământ din raion, începând cu 1 ianuarie 2025, gimnaziul – grădiniță din Dereneu va fi reorganizat în școală primară – grădiniță, iar gimnaziul Hirova va fi reorganizat în școală primară, ambele fără statut de persoană juridică.\n\nAtfel, începând cu 1 ianuarie 2025, elevii claselor V-IX de la Dereneu și din Hirova, vor fi înscriși în listele elevilor gimnaziului Onișcani, dar vor frecventa orele de curs începând cu 1 septembrie 2025. Însă în perioada 1 ianuarie – 31 mai 2025, elevii de la Dereneu își vor continua studiile în edificiul actualului Gimnaziu – Grădiniță din Dereneu, iar elevii din Hirova își vor continua studiile în actualul edificiu al gimnaziului Hirova.\n\nAu fost aprobat deja și noile statuturi al instituțiilor școala primară – grădiniță a comunei Dereneu și a școlii primare Hirova, iar conform unei decizii emise de Consiliul raional Călărași, unele bunuri ale gimnaziului – grădiniță Dereneu și a gimnaziului Hirova vor fi transmise, la necesitate, gimnaziului Onișcani.",
    "metadata": {
      "original_file": "Expresul_Calarasi_0009.html"
    }
  },
  {
    "title": "La Călăraşi a fost inaugurată o creşă socială pentru micuţii cu vârsta cuprinsă între 4 luni şi 3 ani",
    "content": "Ziua de19 ianuarie 2023 a fost una memorabilă pentru cei de la Călărași, pentru că anume atunci a fost inaugurat un Centru de zi pentru îngrijirea copiilor cu vârsta de 4 luni – 3 ani. Altfel spus – o creșă socială, care este și prima de acest gen în regiune și este adresată copiilor din familii vulnerabile, aflate în evidența Direcției Asistență Socială și Protecția Familiei.\n\nEvenimentul de lansare a creșei s-a ținut în prezența mai multor oaspeți, printre care autorități locale, finanțatori și reprezentanți ai ministerului de profil, dar și ai Ambasadei Marii Britanii la Chişinău.\n\nInstituția are menirea să prevină separarea copiilor de familie, iar părinții sunt încurajați astfel să se angajeze în câmpul muncii. Încăperea de o sută de metri pătrați a fost renovată grație organizației neguvernamentale „Copil Comunitate Familie” (CCF), cu care Consiliul raional Călărași are semnat un contract de colaborare încă din anul 2020.\n\nPotrivit Zinaidei Țurcanu, vicepreședinta raionului Călărași, decizia de a fi deschis un astfel de serviciu, a venit după ce s-a documentat minuțios situația din raion la acest capitol. ”Această realizare oferă oportunitate mamelor să lase copiii pe mâini bune și să meargă să muncească. Serviciul este creat pentru mamele aflate în situații de risc, pentru absolventele instituțiilor rezidențiale, sau pentru mamele minore care vor să-și continue studiile. Consider că este o instituție foarte binevenită pentru întreg raionul Călărași”, a menționat Zinaida Țurcanu.\n\nÎncăperea a fost reparată și dotată cu toate cele necesare, având un bloc sanitar, un dormitor, o cameră de relaxare și un teren de joacă extern.\n\nPotrivit Liviei Marginean, manager de programe în cadrul CCF Moldova, creșa de la Călărași nu este prima de acest tip din țară, creată cu suportul organizației. ”Este al nouălea serviciu de zi, tip creșă, care se creează la nivel de administrație publică locală. Acest serviciu vine să le ajute pe mamele aflate în situații de risc să-și aranjeze viața, să devină independente și să nu fie puse în situația de a-și lăsa copiii”, a declarat dânsa.\n\nLa rândul său, Pete Garratt, director Global Programe, Hope and Homes for Children din Marea Britanie a declarat că acest serviciu le va permite copiilor să crească fericiți şi iubiți în familiile lor. „Abia aștept să aud mai multe istorii frumoase despre cum acest loc a adus copii în familie şi le-a oferit dragostea mamelor”, a subliniat el.\n\nInstituția va funcționa în regim de grădiniță obișnuită, iar Consiliul raional Călărași și-a asumat toate cheltuielile legate de buna funcționare ulterioară a centrului. La împlinirea vârstei de trei ani, copiii vor părăsi creșa și vor merge la grădiniță.\n\nÎn ziua inaugurării, o parte dintre micuți au și testat jucăriile, s-au dat pe tobogane și s-au bucurat de toate comoditățile oferite. Mamele s-au declarat bucuroase de oportunitatea de a-și lăsa micuții pe mâini sigure și de faptul că pot merge să muncească pentru a le asigura un trai decent.\n\nNatalia Sandu a devenit tutore pentru șase copii după ce mama acestora a decedat. Băiețelul în vârstă de doi ani pe care l-a adus la creșă are probleme de sănătate și nu a fost acceptat la alte grădinițe din oraș. ”Pentru familia mea această creșă este un adevărat colac de salvare, pentru că eu voi putea continua să muncesc fără a mă mai gândi mereu în grija cui să îl las. E foarte binevenită”, a spus femeia.\n\nCreșa socială are o capacitate de 12 locuri, iar până în ziua lansării, 11 copii deja erau înscriși în instituție, printre ei și câțiva copii refugiați din Ucraina. Cel mai mic dintre copii are doar șase luni.",
    "metadata": {
      "original_file": "Expresul_Calarasi_0398.html"
    }
  },
  {
    "title": "O nocturnă cu aromă de cafea - la biblioteca din orașul Călărași",
    "content": "„Biblioteca – sunet – imagine – culoare” – acesta a fost genericul din acest an al Nocturnei Bibliotecilor care s-a desfășurat vineri, 29 septembrie, simultan în România și Republica Moldova, în cadrul unui parteneriat între Asociațiile Naționale ale Bibliotecarilor din ambele țări.\n\nCa în fiecare an, Nocturna a fost marcată la Biblioteca Publică Raională ”Grigore Vieru” din Călărași într-o manieră creativă unde, pe timp de seară, bibliotecarele au încadrat publicul într-o veritabilă lume a cărții și lecturii.\n\nMai întâi de toate, cărțile „au prins aripi”, într-un dans susținut de gimnastele de la Clubul Sportiv ”Fortius” din orașul Călărași. Dansul Cărților a fost admirat de publicul adunat în scuarul bibliotecii, smulgând aplauze și cuvinte de laudă.\n\nNocturna a continuat cu un omagiu adus scriitorului călărășean Efim Chicu, plecat subit la Ceruri în această primăvară. S-au recitat versuri semnate de autor, iar cărțile sale și-au găsit loc de cinste în expoziția amenajată în aer liber, care a putut fi admirată de toți trecătorii.\n\nA urmat o oră a talentelor la cântec și dans, completată de prestația membrilor Clubului Vârsta de Aur” de pe lângă bibliotecă. Cei mai curioși oaspeți au făcut un tur al bibliotecii, admirând cele mai interesante lucruri pe care le găzduiește Lumea Cărților, iar cei pasionați de lucrul manual au asistat la ateliere despre cum să dea o nouă viață cărților, sau să confecționeze lucrări în tehnica Origami.\n\nO expoziție de lucrări semnate de tânăra pictoriță Nadea Revenco a putut fi admirată pe toată durata evenimentului, iar atmosfera a fost degajată de melodii cântate la pian și saxofon.\n\n„Nocturna bibliotecii este un bun prilej de a reflecta întreaga activitate a instituției, iar astfel încercăm să apropiem cât mai mult cititorii de carte. Scopul campaniei este de a promova biblioteca, serviciile și evenimentele pe care le oferim publicului”, a precizat Galina Agafița, directoarea Bibliotecii Publice ”Grigore Vieru” Călărași.\n\nCei mai buni cititori au fost premiați cu diplome și cărți, iar spre final a fost organizată și o tombolă cu premii pentru participanți.\n\nNocturna Bibliotecilor a ajuns în acest an la a 14-a ediție.",
    "metadata": {
      "original_file": "Expresul_Calarasi_0232.html"
    }
  },
  {
    "title": "Programul Festivalului Mărțișor 2023 la Călărași",
    "content": "Ediția a 57-a a Festivalului Mărțișor și la Călărași vine cu un program de sărbătoare, pregătit de Direcția Cultură și Tursim.\n\nStartul, așa cum e tradiția, va fi dat pe 1 martie, la Casa Raională de Cultură „Ion Ungureanu”, pe scena căreia, la ora 18.00, va urca orchestra de muzică populară „Mugurel”.\n\nPe 4 martie, la ora 15.00, elevii de la Școala de Artă „George Enescu” vor urca pe scenă cu „Mărțișoare muzicale”, iar pe 9 martie, cu un repertoriu va evolua pe scenă și Capela Corală Academică „Doina”, începând cu ora 17.00. Încheierea festivalului se va face pe 10 martie unde, începând cu 18.00, vor evolua pe scena Casei Raionale de Cultură taraful de copii „Plai Codrean”, ansamblul de dansuri populare „Codrenii” și soliștii ansamblului vocal „Orfeu”.\n\nToate concertele vor avea loc la Casa Raională de Cultură iar intrarea va fi liberă.",
    "metadata": {
      "original_file": "Expresul_Calarasi_0377.html"
    }
  },
  {
    "title": "Lucrările de extindere a capacității Stației de epurare a apelor uzate din orașul Călărași sunt în plină desfășurare",
    "content": "Lucrările de extindere a capacității Stației de epurare a apelor uzate din orașul Călărași sunt în plină desfășurare, anunțul a fost făcut de Agenția de Dezvoltare Regională (ADR) Centru , care monitorizează lucrările în desfășurare în cadrul proiectului regional „ Îmbunătăţirea nivelului de trai în localităţile raioanelor Călăraşi şi Străşeni prin asigurarea accesului populaţiei la sistemele centralizate de canalizare” .\n\nPotrivit repezentanților ADR Centru, la moment se lucrează la reabilitarea și extinderea stației de epurare a apelor uzate din oraș, prin instalarea a 2 reactoare de epurare biologică suplimentare. Tot în cadrul proiectului, în satul Nișcani, au fost monitorizate lucrările de construcție a rețelei interne, dar și a celor două puncte de subtraversare din localitate.\n\nAmintim că în cadrul aceluiași proiect, în luna august curent, au fost recepționate lucrările de construcție a rețelei de canalizare pe trei străzi importante din orașul Călărași. La această etapă, circa 60 de gospodării au acces liber pentru conectarea și utilizarea serviciului de evacuare a apelor uzate centralizat.\n\nProiectul, implementat de ADR Centru și susținut financiar din Fondul Național pentru Dezvoltare Regională și Locală (FNDRL). Grație acestui proiect peste 4500 de locuitori din orașul Călărași și satul Nișcani vor avea acces la sistemele centralizate de canalizare. Potrivit contractului de antrepriză, finalizarea lucrărilor este planificată pentru vara anului 2024.",
    "metadata": {
      "original_file": "Expresul_Calarasi_0249.html"
    }
  },
  {
    "title": "Reponsabilii de la Secția statistică Călărași îndeamnă populația să fie receptivă și să participe la recensământul din 2024",
    "content": "În acest an în întreaga țară, pe parcursul a trei luni, se va desfășura recensământul populației și a locuințelor. Se cunoaște că ultimul recensământ al populaţiei şi locuinţelor a avut loc în 2014. Potrivit datelor finale, Republica Moldova are puțin mai mult de 2 milioane 800 de mii de locuitori. Raionul Călărași în schimb, a înregistrat sub 70 mii de locuitori, numărul fiind în descreștere față de recensământul din 2004.\n\nPentru acest an este preconizat organizarea și desfășurarea umătorului exercițiu statistic național pe întreg teritoriul țării, care să ofere un nou tablou demografic complet al țării pentru următorul deceniu.\n\n„Pe parcursul ultimilor ani, Republica Moldova se află într-o continuă creștere și transformare, oferind cetățenilor un curs de dezvoltare în toate domeniile. Pentru a elabora cele mai avantajoase politici de dezvoltare publice, naționale, cât și locale, sunt necesare informații esențiale și de calitate, iar acest fapt este posibil doar în urma desfășurării recensământului populației și locuințelor, proces care are loc o dată la zece ani sub egida Biroului Național de Statistică”, a menționat Zinaida Stratan, șefa Secției Statistică Călărași.\n\nÎn premieră, în cadrul recensământului, care se va desfășura în perioada 8 aprilie – 7 iulie 2024, va fi aplicată o metodă de recenzare inovativă, care constă în înregistrarea datelor pe tablete – o alternativă modernă a tradiționalei colectări de date statistice pe hârtie. „Digitalizarea procesului permite colecatrea datelor pe o cale mai operativă, corectă și sigură, iar oamenii au demonstarat o deschidere și sinceritate la maxim, fapt confirmat în urma recensământului de probă înregistrat la finele anului precedent”, a mai adăugat Zinaida Stratan.\n\nPentru recensământul din 2024, Secția Statistică Călărași va angaja, temporar, 74 de recenzori responsabili de recenzarea a câte două sectoare, aceștia fiind monitorizați de 11 supervizori. Recenzorii vor fi responsabili de numărarea populației și locuințelor în cele 148 sectoare de recensământ organizate pe teritoriul raionului. „Un număr major dintre aceștia vor fi repartizați pe teritoriul orașului Călărași, iar restul vor asigura efectuarea recensământului în cele 27 așezări rurale din raion”, a concretizat șefa direcției.\n\nÎnainte de atragerea acestora în procesul dat, vor fi instruiți pe parcursul a trei săptămâni de către Secția statistică Călărași cu privire la tehnicile de colectare a datelor și subtilitățile recensământului, ulterior vor testa funcționalitatea softurilor și se va estima aptitudinile și nivelul de responsabilitate a fiecărei persoane angajate.\n\n„Secția statistică Călărași reiterează că informația colectată în cadrul recensământului este confidențială și va fi utilizată strict în scopuri statistice, deaceea îndemnăm populația să fie receptivă și să participe la recensământul din anul 2024”, a conchis Zinaida Stratan.\n\nPotrivit unui comunicat de presă, emis de Biroul Național de Statistică, cetățenii care vor refuza să participe la recensământul populației și locuințelor din Republica Moldova riscă amenzi de până la 2500 de lei. Declarația a fost făcută de însuși șeful Biroului Național de Statistică (BNS), Oleg Cara. Potrivit lui, amenzile vor fi aplicate doar „în cazuri excepționale”.\n\n„Obligativitatea de a participa la recensământ este una naturală, ea a fost și până în prezent. În fond, nu putem vorbi despre date fiabile și calitative, dacă nu participă toată populația. (…) De aceea cadrul legal prevede această obligativitate. (…) Amenzile vor fi aplicate în cazuri excepționale, dacă nicio modalitate de a convinge persoana să participe nu a fost cu răspuns”, a declarat Oleg Cara.\n\nPotrivit șefului BNS, în total, 4500 de recenzori vor colecta date de la moldoveni. Dacă membrii gospodăriei vor lipsi de acasă, recenzorul va fi obligat să se întoarcă, din nou, de cel puțin cinci ori, pentru a colecta datele conform chestionarelor, a mai explicat Oleg Cara.",
    "metadata": {
      "original_file": "Expresul_Calarasi_0160.html"
    }
  },
  {
    "title": "O paradă a pălăriilor s-a organizat la grădinița „Lăstărel” din orașul Călărași",
    "content": "Sfârșitul lunii octombrie a fost unul foarte colorat pentru picii de la grădinița „Lăstărel” din orașul Călărași. Zeci de copii au defilat cu mândrie și entuziasm cele mai colorate pălării confecționate de mână.\n\nPălăriile au adunat pe boruri toate culorile toamnei, frunze, flori, pomușoare, rămurele, pene și chiar fel de fel de fructe și legume. Iar cei mici au mărșăluit ca pe podiumurile de modă veritabile, fiind admirați și aplaudați de colegi, dar și de educatori, părinți și bunici.\n\n„Am organizat o paradă a pălăriilor colorate, care să adune laolaltă toate elementele specifice acestui anotimp, pentru că pe lângă parada propriu-zisă, curtea grădiniței a găzduit și o expoziție de lucrări realizate manual, la care copiii au trudit alături de părinții lor și s-au întrecut în măiestrie”, menționat Tatiana Spînu, directoarea grădiniței.\n\nPrezent la eveniment, primarul Victor Ambroci a lăudat și admirat diversitatea uimitoare de pălării care a putut fi admirată la grădinița din Călărași, fapt care a scos la iveală spiritul creativ al părinților, dar și al educatorilor, care s-au pregătit și ei meticulos pentru serbare.\n\nLa final, toate grupele din grădiniță au primit diplome de excelență.",
    "metadata": {
      "original_file": "Expresul_Calarasi_0025.html"
    }
  },
  {
    "title": "Familiile de refugiați din Ucraina, stabilite în raionul Călărași și nu doar, vor primi carduri în valoare de 1500 lei",
    "content": "Familiile refugiate din Ucraina, stabilite în raionul Călărași vor primi carduri în valoare de 1500 lei (echivalentul a 75 EUR) pe parcursul a 3 luni consecutive pentru a-și putea asigura temporar securitatea alimentară și igienică.\n\nDe astfel de carduri vor primi și familiile de refugiați din raioanele Criuleni, Comrat, Ceadâr-Lunga și Vulcănești. În total, vor beneficia de carduri circa 350 de familii refugiate din Ucraina.\n\nBanii vor fi oferiți în cadrul unui proiect derulat de Caritas Cehia și finanțat de Caritas Luxembourg. Cardurile le va oferi refugiaților demnitatea alegerii în îndeplinirea nevoilor de bază și îi va ajuta la restabilirea sentimentului de normalitate.\n\nCaritas Cehia a început deja repartizarea cardurilor pentru refugiații adăpostiți în regiunile Comrat, Ceadâr-Lunga, Vulcănești, Criuleni și Călărași. Cardurile vor permite refugiaților să ia decizii personale cu privire la produsele igienice și alimentele de care au nevoie.\n\n”Vom distribui cardurile către circa 350 de familii refugiate. Ele vor permite ucrainenilor aflați în refugiu să achiziționeze o gamă largă de produse igienice și alimentare de bază, cu excepția alcoolului și produselor de tutun”, a explicat Anastasia Vasiliev, coordonatoarea proiectului.\n\nCardurile vor fi acordate celor mai vulnerabile familii de refugiați ucraineni precum femeilor însărcinate și singure, familiilor cu doi sau mai mulți copii, persoanelor cu dizabilități sau afecțiuni cronice și persoanelor în etate, găzduite în Criuleni, Călărași, Comrat, Ceadâr-Lunga și Vulcănești.\n\nPersoanele eligibile pentru carduri pot solicita informații adiționale despre distribuirea cardurilor de la reprezentanții adminitrației publice locale din Criuleni, Călărași, Comrat, Ceadâr-Lunga și Vulcănești.\n\nActivitatea face parte din cadrul proiectului „ Asigurarea securității alimentare și igienice pentru refugiații vulnerabili din Ucraina „, implementat de Caritas Cehia cu suportul Caritas Luxembourg .",
    "metadata": {
      "original_file": "Expresul_Calarasi_0475.html"
    }
  },
  {
    "title": "De Ziua Internațională a Poeziei, călărășenii au adus omagiu scriitorului Efim Chicu",
    "content": "Pe 21 martie, când a fost marcată Ziua Internațională a Poeziei, la Călărași s-a desfășurat Concursul declamatorilor, ediția a III-a. Acesta a fost organizat de scriitorul Mihai Doloton, în parteneriat cu Primăria orașului Călărași.\n\nLa eveniment au participat elevi de la instituțiile de învățământ din orașul Călărași, dar Sipoteni, Săseni, Horodişte, Bahmut și Hogineşti. Participanții au recitat versuri din volumul „Singuri, aproape”, semnat de poetul şi prozatorul călărăşean Efim Chicu. Misiunea juraților a fost una dificilă, întrucât recitalul a fost unul deosebit, iar majoritatea copiilor au demonstrat multă pregătire şi o trăire profundă a poeziei. „Au fost niște momente de rară intensitate”, a menționat Doina Harea, viceprimara orașului Călărași, membră a juriului, dar și fiica regretatului Efim Chicu.\n\nElevii şi profesorii au primit din partea organizatorilor diplome şi cărţi semnate de Efim Chicu. Menționăm că prima ediție s-a desfășurat în 2019, în baza volumului ”Umbrela singurătății”, iar a doua ediție s-a desfășurat în 2020 în baza volumului „Ochiul de sub copertă”, ambele volume semnate de Efim Chicu.\n\nClasamentul final poate fi văzut pe pagina de Facebook a Primăriei orașului Călărași.",
    "metadata": {
      "original_file": "Expresul_Calarasi_0137.html"
    }
  },
  {
    "title": "Președinta Republicii Moldova a fost în vizită la Sipoteni",
    "content": "Președintele a vorbit cu oamenii despre situația din țară, despre problemele localității, dar și despre planurile guvernării de dezvoltare, în pofida crizelor prin care țara noastră trece, transmite Expresul cu referire la oficial.md .\n\n„Le-am spus că păstrarea păcii este preocuparea noastră principală și că în continuare vom face totul pentru siguranța cetățenilor. Am discutat și despre vulnerabilitățile energetice ale țării, și despre ce trebuie să facem ca să devenim independenți energetic în viitor. La Sipoteni, oamenii sunt convinși că integrarea europeană este cea mai sigură cale pentru dezvoltarea pașnică și prosperă a Republicii Moldova”, spune Maia Sandu.\n\nDe asemenea, Maia Sandu a vizitat și școala din localitate, renovată cu sprijinul Băncii Mondiale în cadrul unui proiect care a fost inițiat în perioada mmandatului său de ministru al Educației.\n\n„M-am bucurat să văd condițiile foarte bune în care învață și muncesc astăzi elevii și profesorii din Sipoteni. Acum, prin intermediul Programului național „Satul European”, este în proces de renovare Casa de Cultură din localitate.\n\nNe dorim ca toate comunitățile noastre să prospere. Putem face acest lucru împreună: prin asigurarea de către puterea locală a condițiilor pentru dezvoltarea afacerilor, ceea ce va conduce la crearea locurilor de muncă și creșterea veniturilor la bugetele locale; prin continuarea programelor naționale de investiții, precum „Satul European”; prin atragerea fondurilor externe pentru dezvoltare. În aceste vremuri dificile, cauzate de război, avem sprijinul partenerilor externi și pentru proiecte de dezvoltare, și pentru a face față crizei energetice. O parte din acest sprijin se regăsește în compensațiile la facturile pentru energie. Prin solidaritate la nivel național și internațional vom reuși să depășim această perioadă dificilă”, spune Maia Sandu.",
    "metadata": {
      "original_file": "Expresul_Calarasi_0422.html"
    }
  },
  {
    "title": "Sănătatea mintală - un element primordial al comunității călărășene",
    "content": "Sănătatea mintală este un element primordial pentru bunăstarea fiecărei persoane. Din acest considerent, Asociația Obștească „EPITROP” din Călărași, în colaborare cu Centrul Comunitar de Sănătate Mintală Călărași, și-a propus să realizeze activități interesante și interactive pentru a promova în societate sănătatea mintală ca o formă superioară a bunăstării.\n\nPrin intermediul proiectului „Sănătatea mintală – resursa vitală”, finanțat de Guvernul Elveției prin intermediul proiectului moldo – elvețian „Mensana – Suport pentru reforma serviciilor de Sănătate mintală în Moldova” se dorește promovarea sănătății mintale la nivel de comunitate și conștientizarea importanței acesteia.\n\nAstfel, au fost realizate activități cu elevii, pentru a fi informați cu privire la resursele de care dispun pentru a face față situațiilor imprevizibile, pentru a putea recunoaște și gestiona emoțiile și totodată sa cunoască care sunt instituțiile la care se pot adresa în caz de necesitate.\n\nDe asemenea, de informații prețioase s-au bucurat și lucrătorii medicali care au participat la un atelier de lucru cu subiectul „Sincer despre schizofrenie”, în care au conștientizat, astfel, importanța sănătății mintale în rândul întregii populații.\n\nTotodată, în cadrul proiectului „Sănătatea mintală – resursa vitală”, persoanele în etate s-au bucurat de un atelier de art-terapie, datorită căruia au avut oportunitatea să afle metode noi și interesante de prevenire a demenței și de păstrare a sănătății mintale.\n\n„Acest proiect este unul inedit și indispensabil pentru comunitatea din Călărași, deoarece sănătatea mintală este esențială pentru starea de bine a fiecărei persoane”, spune Ionela Tatarciuc, coordonatoarea proiectului „Sănătatea mintală – resursa vitală”.\n\nParticipanții au fost impresionați de informațiile furnizate și au conștientizat valoarea sănătății mintale în rândul tuturor persoanelor.",
    "metadata": {
      "original_file": "Expresul_Calarasi_0072.html"
    }
  },
  {
    "title": "La exact o săptămână de la primul tur al alegerilor locale, în orașul Călărași vor fi renumărate voturile. Care este motivul",
    "content": "Igor Munteanu, președintele Partidului Politic Coaliția pentru Unitate și Bunăstare a contestat rezultatele obținute în turul întâi al alegerilor locale din 5 noiembrie 2023 în orașul Călărași, cerând ca voturile să fie renumărate în Circumscripția electorală orășenească nr. 9/1, (Consiliul raional Călărași și Consiliul orășenesc Călărași).\n\nContactat de Expresul, Gheorghe Iosob, președintele Consiliului electoral al circumscripției electorale raionale Călărași, nr. 9, a declarat că renumărarea voturilor se va face în ziua de duminică, 12 noiembrie 2023. ”Buletinele vor fi aduse de către colaboratorii Inspectoratului de Poliție, vor fi repartizate la secțiile de votare din oraș, iar întregul proces de renumărare va fi filmat. La final vor fi întocmite procese verbale corespunzătoare și tot așa. Este o procedură legală și vom desfășura acest exercițiu pentru a elimina orice urmă de suspiciune”, a dat asigurări Gheorghe Iosob.\n\nLa data de 8 noiembrie 2023 Comisia Electorală Centrală a înregistrat cererea lui Igor Munteanu și s-a decis renumărarea voturilor în toate secțiile de votare din orașul Călărași. În hotărârea CEC nr. 1561 se indică că: ”Analizând motivele și argumentele invocate în cerere, precum și documentele electorale de care dispune, prezentate de organele electorale ierarhic inferioare Comisia reține că diferența obținută de candidați raportat la numărul de voturi declarate nevalabile este nesemnificativă, iar altă modalitate de înlăturare a suspiciunilor privind declararea neîntemeiată a 3 buletine de vot decât efectuarea renumărării nu este eficientă. Corespunzător, unica modalitate de a stabili cu certitudine rezultatul tuturor concurenților electorali și a înlătura suspiciunile indicate în cererea reclamantului este renumărarea voturilor. Pentru motivele arătate, Comisia Electorală Centrală ajunge la concluzia admiterii cererii și dispunerii efectuării renumărării voturilor”.\n\nÎn cererea sa, Igor Munteanu invocă faptul că: ”nu au fost suficiente doar 22 de voturi pentru Consiliul orășenesc Călărași și, respectiv 15 voturi pentru consiliul raional, în vederea atribuirii a încă unui mandat Partidului Politic Coaliția pentru Unitate și Bunăstare”.\n\nDe notat că în turul I în orașul Călărași au ieșit la urne 4102 persoane, adică 31,96 % dintre cetățenii cu drept de vot. În consiliul orășenesc au acces 12 candidați la funcția de consilieri din partea Partidului Politic Acțiune și Solidaritate, 4 din partea Partidului Politic Coaliția pentru Unitate și Bunăstare, 4 din partea Partidului Socialiștilor, câte unul din partea Platformei Demnitate și Adevăr și a Partidului Dezvoltării și Consolidării Moldovei, precum și un candidat independent. Totodată, în Consiliul raional Călărași 17 mandate le-au revenit consilierilor Partidului Politic Acțiune și Solidaritate, 7 – Partidului Socialiștilor, 3 – Partidului Politic Coaliția pentru Unitate și Bunăstare, două mandate au revenit Partidului Dezvoltării și Consolidării Moldovei, și câte unul Partidului Liberal Democrat din Moldova, Partidului Comuniștilor, Partidului Renaștere și Partidului Platforma Demnitate și Adevăr.\n\nComisia Electorală Centrală (CEC) a dispus renumărarea buletinelor de vot la alegerile locale generale din 5 noiembrie 2023 în mai multe circumscripții electorale. Astfel, vor fi renumărate buletinele de vot în alte 10 localități.\n\nRezultatul renumărării voturilor va fi adus la cunoștință CEC cel târziu până la 13 noiembrie 2023.",
    "metadata": {
      "original_file": "Expresul_Calarasi_0208.html"
    }
  },
  {
    "title": "Rezervația Naturală „Plaiul Fagului” a intrat în concursul românesc „Destinația Anului 2024”",
    "content": "Rezervația Naturală „Plaiul Fagului” a intrat în concursul românesc „Destinația Anului 2024”. Astfel, peste 120 de destinații turistice românești concurează în cel mai important proiect din domeniu Destinația Anului 2024. În cele 13 categorii sunt incluse și destinații turistice din Republica Moldova.\n\nAstfel până la 8 mai puteți susține destinațiile turistice preferate pe site-ul www.destinatiaanului.ro , Pentru a vota accesați acest link și căutați Rezervația Naturală „Plaiul Fagului” la categoria Regiuni eco-turistice.\n\nÎn acest concurs se regăsec și alte destinații din Republica Moldova precum: satul Vălăeni din raionul Cahul, orașul Soroca, mănăstirea Căpriana, Complexul Muzeal „Saharna-Țîpova”, Rezina, Pensiunea „La Tudora” și Chișinău.\n\nEdiția 2024 a competiției a înregistrat un număr record de înscrieri, 300 de destinații turistice, de trei ori mai multe decât în 2023 și un număr dublu de finaliști față de ediția anterioară.\n\nConform descrierii de pagina concursului, „Rezervația Naturală ,,Plaiul Fagului’’ este un loc de poveste de exemplu primăvara covorul de vegetaţie, care este de un verde crud pestriţat, cu multitudinea de flori îţi alină privirea. Păsările îţi mângâie auzul prin cântecele lor minunate. Vara pădurea îţi oferă răcoarea ei combinată cu mirosul florilor şi cântul păsărilor. De-a lungul traseului se întîlnesc un şir de plante rare. Toamna – acelaşi covor de vegetaţie, dar cu un spectru de culori îmbinate armonios de un gălbui, roşietic, auriu. Iarna – totul e cuprins de un alb imaculat. În acest anotimp cel mai uşor se observă lumea animală (cerbi, căpriori, mistreţi), deoarece ele se concentrează în centrul rezervaţiei, unde se plasează hrana suplimentară. Rezervația poate vizitată de turiștii iubitori de natură și dornici să învețe cât mai multe despre lumea care-i înconjoară.\n\nFrumuseţea pădurilor, marea lor măreţie se datorează aşezării neordonate a speciilor de arbori de-a lungul versanţilor, ceea ce condiţionează o îmbinare armonioasă de culoare şi formă. Asemenea frumuseţe oferă toate pădurile Podişului Central al Codrilor, însă „Plaiul Fagului” este un şi tezaur al frumuseţii, de o expresivitate deosebită, loc ideal de reintegrare cu natura de regăsire a originilor, deoarece această pădure a fost un bun aliat al omului în perioada năvălirii hoardelor străine.\n\nDenumirea rezervației „Plaiul Fagului” simbolizează pădurile de fag, care ocupă o suprafață comparativ modestă pe acest teritoriu. Aici, in rezervația Plaiul Fagului găsim misterul florei înscrise în Cartea Roșie, printre care se enumeră: mălinul, tulichina, ghiocelul-nival, perișorul, pana zburătorului și specii rare de ferigi. Fauna include câteva mii de specii, printre care multe rare, precum fluturele mahaon, coada rândunicii, fluturele pestriț, rădașca, gândacul rinocer, croitorul stejarului, croitorul cenușiu, libelula imperială, broasca roșie de pădure, vipera, șarpele de alun, ciocănitoarea neagră, gaia neagră, jderul-de-pădure, pisica sălbatică, vidra și multe altele. \n\n Rezervația Plaiul Fagului reprezintă un tezaur prețios pentru natura Moldovei”.\n\nDestinațiile câștigătoare vor fi selectate în funcție de votul publicului, votul juriului și pe baza rezultatelor cercetării Destinații Vizionare, premianții vor fi anunțați la 21 mai, pe scena Ateneului Român în cadrul Galei Destinația Anului.",
    "metadata": {
      "original_file": "Expresul_Calarasi_0121.html"
    }
  },
  {
    "title": "Prima ediție a Festivalului Harbuzului de la Horodiște s-a desfășurat cu succes. Vor urma și altele, asigură autoritățile",
    "content": "Duminica trecută, pe 21 iulie, la Horodiștea Călărașilor a fost mare săbătoare. În acea zi, în localitate s-a desfășurat prima ediție a Festivalului Harbuzului.\n\nInițiativa de organiza un astfel de eveniment a venit chiar din partea primarului localității, Gheorghe Munteanu. „Am decis să organizăm acest festival la noi în sat deoarece avem mai mulți agricultori care cultivă, pe lângă alte lugume, și pepeni verzi. De aceea ne-am gândit că ar fi o idee bună să le oferim acestora oportunitatea de a-și promova produsele lor”, a declarat primarul.\n\nDe menționat că în Horodiște sunt circa nouă producători locali care cultivă harbuji. De altfel, și scopul acestui festival a fost de a facilita realizarea producției locale, de a oferi locuitorilor o producție bună și de calitate, și de a promova tradițiile culturale ale comunității.\n\nSărbătoarea a reușit să adune sute de oameni în mijlocul satului, iar programul festivalului a fost destul de variat, cu invitați speciali, cum ar fi: ansamblul de bărbați „Dacii ” din satul Vălcineț, ansamblul folcloric „Plai de dor ” din satul Pârjolteni, ansamblul de dansuri populare „Codrenii” din Călărași, ansamblul grădiniței din Horodiște, ansamblul de fete de la gimnaziul Horodiște, dar și o mică balerină care a impresionat localnicii cu dansul său. „A fost o zi plină de distracție și voie bună, nici chiar ploaia nu i-a alungat pe cei prezenți. Toată lumea a plecat acasă mulțumită și fericită. Sperăm să ajungem la următoare ediție a Festivalului Harbuzului cu și mai mulți producători agricoli, cu noi idei care să le realizăm în practică”, și-a expus părerea Tatiana Leva, bibliotecară la biblioteca din Horodiște.\n\n„Bravo organizatorilor care au depus o muncă enormă! Bravo tuturor celor care au participat și s-au implicat cu dăruire! Bravo gospodarilor muncitori pentru munca ce o depun zi de zi! Sunt mândră că sunt horodișteancă!”, a comentat o altă localnică, Liliana Bobeica – Sturza.\n\nPrimarul de Horodiște este sigur că Festivalul Harbujilor nu va rămâne la prima ediție, dar va continua încă mulți ani la rând. „Consider că acest festival a fost un succes pentru localitatea noastră”, a conchis dânsul.",
    "metadata": {
      "original_file": "Expresul_Calarasi_0064.html"
    }
  },
  {
    "title": "Mai multe „Bijuterii de Călărași” pot fi admirate la muzeul din inima orașului",
    "content": "Pictorița Galina Vieru a reușit să imortalizeze cu pensula sa mai multe case și porți de altădată din raionul Călărași. Picturile artistei și-au găsit locul într-o expoziție a cărei vernisaj s-a ținut vineri, 11 noiembrie la Muzeul de Istorie și Etnografie din orașul Călărași, în prezența unor înalți oaspeți și prieteni ai pictoriței.\n\nCele mai multe case pictate de Galina Vieru pot fi admirate în realitate în satul Pîrjolteni. Astfel că la vernisajul i ntitulat sugestiv ”Bijuterii de Călărași” au participat mai multe nume cunoscute care și-au luat zborul din localitate, printre care și foștii prim-miniștri Ion Chicu și Ion Sturza. Ultimul a și fost promotorul ideii de a reda viață caselor din satul său de baștină prin picturi inspirate și atent lucrate.\n\nPictorița spune că a acceptat fără a sta prea mult pe gânduri propunerea lui Ion Sturza și că a muncit la ele anume pentru a păstra și promova arhitectura zonei, convinsă fiind că bijuteriile arhitecturale trebuie scoase din anonimat. Așa s-au aliniat astrele ca expoziția să conțină lucrări ce ilustrează case și porți doar din raionul Călărași. „Mă bucur foarte mult că vin mai aproape de oamenii care nu prea vin la Chișinău, dar sunt dornici de a vedea ceva frumos. Sper din tot sufletul ca această expoziție să inspire oamenii să păstreze specificul caselor noastre tradiționale și să se laude cu ele, pentru că au cu ce”, a menționat Galina Vieru.\n\nMuzeografa Mariana Iurcu s-a declarat îndrăgostită de stilul unic al Galinei Vieru – mai ales de culorile vii cu care aceasta lucrează. Ea spune că atunci când a descoperit că artista pictează casele, curțile și porțile din raion, a știut din prima că cel mai potrivit loc pentru expunerea lor va fi muzeul din orașul Călărași. „Mă bucur în primul rând pentru faptul că avem expusă și o lucrare care ilustrează o casă veche din orașul Călărași. Consider că e minunat să întâmpinăm împreună sărbătorile de iarnă cu aceste lucrări colorate, care ne transmit dorul de casă, de țară și ne îmbie să revenim la origini”, a spus Mariana Iurcu.\n\nIntenția fostului premier Ion Sturza de a dona lucrările primăriei din localitate l-a bucurat mult pe Vasile Stăvilă, primarul de Pîrjolteni. Edilul spune că tablourile vor fi păstrate la loc de cinste, iar sătenii le vor putea admira multă vreme de acum încolo. ”Intenționăm să deschidem în curând o școală de arte în sat, iar aceste tablouri își vor găsi locul perfect acolo. E deosebit de frumoasă expoziția, iar undeva simt un regret că a trebuit să vină cineva dinafară să ne arate ce comori avem de fapt în localitate, dar pe lângă care trecem fără a le observa frumusețea”, a opinat primarul.\n\nPrintre admiratorii expoziției am descoperit-o și pe scriitoarea Rodica Gavriliță, care a crescut în aceeași mahala cu Galina Vieru, la Puțintei, Orhei și care spune că oamenii din satul lor de baștină cochetează cu arta dintotdeauna. ”Păstrez pe perete o pânză de-a Galinei, unde este redată casa lor și, respectiv, de fiecare dată îmi văd casa mea acolo. Galina Vieru este pictorița noastră, care vede o metaforă în fiecare bucățică de lut”, a declarat scriitoarea.\n\nCei prezenți la eveniment au savurat din frumusețea lucrărilor semnate de Galina Vieru și s-au întrecut în cuvinte de lauă la adresa talentatei pictorițe. Operele expuse sunt pictate în tehnica ulei și acril pe pânză. Iubitorii de artă, pot admira frumusețea picturilor semnate de artistă până pe data de 31 ianuarie 2023.",
    "metadata": {
      "original_file": "Expresul_Calarasi_0434.html"
    }
  },
  {
    "title": "Legumicultorii din raionul Călărași - cu burta pe carte",
    "content": "Circa 30 de legumicultori din raionul Călărași au participat, pe 18 ianuarie, la un seminar de instruire „Aspecte tehnologice de producere a legumelor cu folosirea irigației în contextul schimbărilor climatice”. Acesta a fost organizat de către Direcția Economie, Agricultură și Dezvoltare Ruală.\n\nAgenda seminarului a cuprins ambele domenii din legumicultură: producerea legumelor în câmp deschis și pe teren protejat. Cea care a vorbit despre tehnologia de producere a legumelor pe teren protejat și în câmp deschis în condițiile anului 2024, a fost Tatiana Novac, doctor în științe agricole.\n\nÎn cadrul acestui seminar, au fost desfășurate cele mai importante elemente tehnologice cu privire la creșterea răsadului de legume, de la pregătirea substratului până la pregătirea lui pentru plantare, la producerea legumelor de la plantare până la recoltarea produsului. Totodată s-a discutat și despre metodele de combatere și tratare a bolilor în perioada de vegetație a legumelor, făcându-se și recomandările necesare pentru diferite specii.\n\nTotodată, a fost pus accentul și pe posibilitățile atragerii surselor de finanţare în sectorul de producere a legumelor în anul 2024 și aplicarea la subvenționarea sectorului dat. Iar unele companii specializate și-au prezentat ofertele de semințe, produse de uz fitosanitar, îngrășăminte minerale și tehnicii necesară în domeniul legumiculturii.\n\nIar la final, participanții au adresat întrebări, la care au primit răspunsurile necesare chiar din la prima sursă. Participanții la seminar au declarat la unison că astfel de întâlniri sunt bine venite, în special cu introducerea lecțiilor practice în teren, la cei mai experimentați legumicultori din raion.",
    "metadata": {
      "original_file": "Expresul_Calarasi_0176.html"
    }
  },
  {
    "title": "De azi, orașul Călărași are primar. Acesta a fost investit în funcție",
    "content": "Orașul Călărași are o nouă conducere. Azi, 29 noiembrie 2023, a fost validat mandatul de primar, dar și cele ale consilierilor orășenești.\n\nAna Raș, președintele Consiliului Electoral de Circumscripție de nivelul I, Călărași nr.9/1, a dat mai întâi de toate citire hotărârii cu privire la validarea mandatelor noilor consilieri orășenești. Astfel, în componența consiliului au intrat: 12 consilieri din partea PAS, 4 – din partea PSRM, 4 consilieri din partea CUB, câte 1 din partea PPPDA, PDCM și consilierul independent Ștepan Vîșinschi.\n\n”Vreau să vă urez mult succes în mandatul dumneavoastră. Să nu uitați că sunteți pilonii care stau la baza tuturor așteptărilor cetățenilor care la data de 5 noiembrie v-au dat votul, având încredere în dumneavoastră. Numai în conlucrare cu primarul ales o să puteți îndeplini așteptările tuturor cetățenilor acestui oraș”, a menționat Ana Raș.\n\nUlterior, s-a dat citire hotărârii de validare a mandatului de primar. Primarului ales, Victor Ambroci, i s-a înmânat eșarfa primarului, flori și aplauze. Cel din urmă i-a invitat pe toți la o muncă în comun pentru a înscrie rezultate frumoase în viitor.\n\n„Pentru mine este o onoare și o responsabilitate maximă să îmi asum toată munca ce urmează în față pentru următorii patru ani. Le mulțumesc mult tuturor cetățenilor care m-au votat pe mine și pe toți cei 23 de consilieri nou-aleși. Au așteptări mari, probleme ce nu mai suferă amânare. Alături de echipa de consilieri ne asumăm cel mai înalt grad de responsabilitate, astfel că în următorii ani vom fi în serviciul cetățeanului”, a spus Victor Ambroci. ”Politică și campanie electorală s-a făcut până pe data de 19 noiembrie. Acum trebuie să gândim strategic și împreună să așternem ideile bune pe acea cale de parcurs, care urmează în față, în anii 2023-2027. Vin cu 10 ani de experiență în serviciul cetățeanului, mai mult de 10 ani de studii în diferite instituții superioare, astfel că am acumulat acel bagaj de cunoștințe necesar pentru a veni în funcția de primar”, a mai adăugat Victor Ambroci, dând asigurări că va fi transparent și responsabil.\n\nDe menționat că Victor Ambroci a fost viceprimarului orașului Călărași în perioada 2015-2019.",
    "metadata": {
      "original_file": "Expresul_Calarasi_0199.html"
    }
  },
  {
    "title": "O colecție de mașini în miniatură a fost expusă la Muzeul de Istorie și Etnografie din orașul Călărași",
    "content": "Un bărbat din orașul Călărași este îndrăgostit de maşini şi a făcut o pasiune pentru vehiculele pe patru roţi. Doar că nu pentru cele adevărate, ci pentru… mașini în miniatură.\n\nVictor Verejan este funcționar public și puțini dintre cei care îl cunosc știu despre marea sa pasiune pentru colecții. Pe lângă adevărata expoziţie de maşini mici, care numără peste 500 de exemplare, bărbatul are acasă o colecție de discuri de vinil și cd-uri, iar numărul acestora este de ordinul miilor.\n\nO parte dintre mașinuțele împătimitului colecționar pot fi admirate până în luna octombrie la Muzeul de Istorie și Etnografie din orașul Călărași, acolo unde a fost amenajată o expoziție cu o parte dintre mașinuțele de colecție ce-i aparțin.\n\nMariana Iurcu, muzeografă la Muzeul din Călărași, susține că expoziția se bucură de succes chiar din prima zi și fură toate privirile celor veniți să le admire în Sala de Expoziții temporare a muzeului. „Ne-am propus să scoatem din anonimat colecționarii locului, iar Victor Verejan a acceptat provocarea noastră. Este o colecție care ne-a uimit și pe noi. Și îndemnăm oamenii să nu arunce lucruri, în special jucării, ci să le aducă la muzeu, unde ne propunem să amenajăm diferite expoziții interesante. Iar cei care au acasă colecții, să nu le țină doar pentru ei, ci să le aducă temporar la muzeu, pentru a încânta multă lume”, a declarat ea.\n\nVictor Verejan ne-a povestit că totul a pornit de la o mașinuță Volga – Gaz 24, de culoare albă, pe care și-a cumpărat-o pe când era mic de la un târg de vechituri. A fost jucăria copilăriei sale, iar acum a fost expusă la muzeu alături de alte câteva zeci de mașinuțe. „Atunci când am mai crescut, am început să procur tot mai multe mașinuțe fabricate între anii 1976-1980, să fac schimb cu alți colecționari, iar peste o sută de exponate pot spune că le-am primit în dar de la prietenii care au aflat despre pasiunea mea”, a spus Victor Verejan.\n\nMașinuțele metalice sunt care de care mai diverse și mai colorate, iar proprietarul le îngrijește cu mult zel, dezasamblându-le și vopsindu-le chiar dacă este cazul. Printre ele se pot regăsi peste o sută de mașini de producție sovietică, dar și mașini moderne, de ultimă generație.\n\nPe călărășeanca Alina Stăvilă am surprins-o admirând la muzeu mașinuțele de epocă, pentru care, spune ea, are o feblețe aparte. „Îmi plac foarte mult. Chiar mergeam cu soțul pe unul dintre drumurile țării și am văzut mergând trei mașini retro foarte frumoase. Am pus mâna pe telefon să le fotografiez, în mașină cânta ceva retro, așa că am simțit niște emoții deosebite. Chiar mi-ar plăcea să conduc o mașină din astea”, a declarat Alina, arătând cu mâna spre un bolid de culoare albă din colecția expusă la muzeu.\n\nVictor Verejan spune că nu se opreşte aici şi că va continua să-și achiziţioneze maşinuțe. Paradoxal însă, Victor nu deţine o maşină adevărată. În schimb fiul său, Cristi, a făcut o pasiune pentru mașinile reale, după ce în copilărie nu prea a fost lăsat să se atingă de mașinele de colecție atent îngrijite de părintele său.",
    "metadata": {
      "original_file": "Expresul_Calarasi_0463.html"
    }
  },
  {
    "title": "Statistici pe localități: Cum au votat călărășenii la referendum",
    "content": "Cetățenii Republicii Moldova cu drept de vot au trebuit să hotărască, pe 20 octombrie, dacă fac modificări în Constituția țării, astfel încât parcursul european, pe care am pornit deja, să devină ireversibil. Pentru referendum s-a putut vota doar în primul tur al alegerilor prezidențiale din 20 octombrie.\n\nLa referendum au votat un milion 488 mii 874 de persoane, astfel că pentru opțiunea DA au votat 750 mii 238 de persoane, iar pentru opțiunea NU – 738 mii 636 persoane.\n\nLa Călărași, 60.46 din populația raionalui s-au exprimat pentru schimbarea Constituției RM pentru parcursul european.\n\nIată care sunt rezultatele în orașul Călărași:\n\nSecția Nr. 1 (Tabăra de odihnă „Romanița”): pentru opțiunea „Da” și-au exprimat votul 35 de alegători, iar pentru „Nu” – 16. \n\n Secția Nr. 2 (SA „Drumuri”): Da – 163, Nu – 76. \n\n Secția Nr. 3 (Liceul „Ion Creangă”): Da – 549, Nu – 306. \n\n Secția Nr. 4 (Colegiul Pedagogic „Alexandru cel Bun”): Da – 475, Nu – 279. \n\n Secția Nr. 5 (ÎM „Călărași – Divin”): Da – 59, Nu – 76. \n\n Secția Nr. 6 (Liceul „Mihail Sadoveanu”): Da – 632, Nu – 421. \n\n Secția Nr. 7 (Școala Profesională): Da – 531, Nu – 362. \n\n Secția Nr. 8 (Liceul „Vasile Alecsandri”): Da – 521, Nu – 459.\n\nIată cum s-a votat în fiecare localitate din raionul Călărași:",
    "metadata": {
      "original_file": "Expresul_Calarasi_0033.html"
    }
  },
  {
    "title": "Orașele Călărași și Covasna continuă drumul spre o colaborare de succes",
    "content": "O delegație din orașul Călărași s-a aflat, în perioada 6-8 septembrie, în orașul Covasna, România. Invitația a venit în contextul Zilelor orașului Covasna, urbe înfrățită de opt ani cu orașul Călărași. În vara acestui an, de Duminica Mare, atunci când călărășenii au sărbătorit hramul localității, i-au primit și ei în ospeție pe frații de peste Prut.\n\n„Sunteți bineveniți întotdeauna!” – cu această frază a fost întâmpinată delegația din Moldova de către primarul de Covasna, Jozsef Gyero. Programul vizitei s-a axat pe evenimentele cultural-artistice puse la cale de organizatori, dar și pe vizite la obiectivele turistice și instituțiile din Covasna, cunoscut ca fiind orașul izvoarelor minerale.\n\nDelegația a fost condusă de Doina Harea, viceprimara orașului Călărași, care ne-a declarat că a rămas profund impresionată de ospitalitatea gazdelor și de frumusețea și curățenia care domnește peste tot în localitate.\n\n„Chiar dacă distanța dintre Călărași și Covasna este de puțin peste 400 de km, cele două orașe au ceva în comun: oamenii calzi și primitori. Am trăit momente deosebite alături de conducerea orașului care ne-a găzduit, dar și de alte câteva delegații din Ungaria și România, din orașele-surori ale Covasnei. A fost o onoare să mă aflu printre oameni cu o vastă experiență în administrația publică, care au pus umărul ca orașul să devină atractiv pentru miile de turiști care vin în ”stațiunea mofetelor și a celor 1000 de izvoare de apă minerală”, așa cum este supranumită localitatea”, a declarat Doina Harea.\n\nViceprimara ne-a povestit că cele câteva zile de ședere în Covasna au fost suficiente pentru a se îndrăgosti de frumusețea locurilor, de multitudinea de flori care pot fi văzute prin tot orașul și de străzile și parcurile întreținute în perfectă ordine. Alături de colegii din delegație: Tatiana Rotari, reprezentantul Guvernului în teritoriu și consilierul orășenesc Radion Zamfir, s-au arătat interesați de modul de administrare a orașului, de proiectele investiționale aflate în derulare, de cele care urmează a fi atrase, dar și de modul în care au rezolvat problema câinilor fără stăpân. În special, oaspeții au fost interesați să vadă cum sunt gestionate spațiile verzi și cum este pus la punct sistemul de colectare selectivă a deșeurilor.\n\n„Suntem bucuroși că am avut posibilitatea de a acumula experiențe noi și de a intensifica şi mai mult relațiile dintre orașe. Pe toată durata vizitei l-am avut alături pe consilierul Ioan Marcel Bocan, director economic la Direcția Silvică Covasna, dar și pe avocatul Gheorghe Tabalai, alături de soția sa Maria, cadru didactic și scriitoare, vechi prieteni ai Călărașilor. Dânșii au jertfit din timpul lor pentru ca noi să ne simțim minunat, fapt pentru care le mulțumim în mod aparte”, a mai declarat Doina Harea.\n\nÎn cadrul vizitei, delegația a aflat că administrația orașului Covasna este interesată de susținerea în proiecte comune. „Înfrățirea nu trebuie să se rezume doar la vizite reciproce. Ne propunem ca în anul următor să accesăm fonduri de la Departamentul pentru Relații cu Republica Moldova de pe lângă Ministerul Culturii”, a dat asigurări Vasilica Enea, secretara orașului Covasna.\n\nÎnfrățirea dintre Călărași și Covasna datează din anul 2016, când primarii de atunci, Nicolae Melnic și Janos Thiesz, au semnat solemn un protocol menit să stabilească parteneriate de colaborare din mai multe domenii de interes reciproc și pentru promovarea în comun a unor proiecte de dezvoltare economică și socială. De atunci, între cele două localități s-a legat o strânsă prietenie. De-a lungul timpului, la Covasna au mers în vizite de studiu membri ai Consiliului local de tineri, colectivele artistice au participat la festivaluri și sărbători, s-au organizat donații de carte din partea covăsnenilor, tot ei oferind echipamente de protecție pentru medici pe timpul pandemiei și multe altele.",
    "metadata": {
      "original_file": "Expresul_Calarasi_0044.html"
    }
  },
  {
    "title": "Un mic virtuoz de la Călărași cucerește scenele și juriul la diferite concursuri și festivaluri la care participă",
    "content": "Nicolae Olari, un băiat din clasa a VI-a, face de trei ani acordeon și de cinci ani dansuri populare la Școala de Arte ”George Enescu” din orașul Călărași. Micul acordeonist s-a întors recent cu premiul trei de la un festival internațional ce s-a ținut la Piatra Neamț, România.\n\nLa cei 12 ani ai săi Nicușor Olari dă dovadă de multă seriozitate, este atent la detalii și, cel mai important, îi uimește pe toți prin interpretări de excepție la acordeon. La fel a făcut și în cadrul Concursului Internațional „Emanuel Elenescu”, desfășurat în perioada 24-27 noiembrie la Piatra Neamț, de unde s-a întors cu premiul trei. Rezultatul obținut este unul extraordinar, pentru că ediția din acest an a adunat peste 500 concurenți. Băiatul spune că acesta e cel mai mare succes al său de până acum.\n\n”Am avut emoții mari, dar atunci când am aflat că am ocupat locul trei, m-am simțit foarte mândru. Succesul meu se datorează în mare parte profesorului meu, domnul Ion Chitoroagă, care mă ajută și mă susține mult”, ne-a spus Nicolae Olari. Întrebat dacă ar fi să aleagă între dans și muzică, răspunsul băiatului a fost unul prompt: ”Aș alege muzica. Acordeonul mă relaxează, mă face să mă încarc de energie și îmi face mare plăcere să cânt”.\n\nMama acordeonistului, Olga Olari, spune că a observat talentul băiatului său încă de pe când era foarte mic și că în ciuda programului încărcat, Nicușor este bun nu doar la cântat și dansat, dar și la școală. ”Încă de când era foarte mic am observat că este atras de dans, apoi, când a primit în dar de la bunica un fluier de jucărie, a început să cânte artistic la el. Au urmat tobele improvizate din obiectele din casă, clapele de la o jucărie etc. Am observat că are talent și ne-am zis că ar fi bine să îl dezvoltăm. A început dansul acum cinci ani, iar peste doi ani – acordeonul. Îl vom susține în continuare”, ne-a spus Olga Olari.\n\nProfesorul lui Nicolae, Ion Chitoroagă, care este și directorul Școlii de Arte ”George Enescu”, are doar cuvinte de laudă la adresa băiatului și își pune mari speranțe în cariera de muzician a acestuia. ”Am mulți elevi foarte buni în clasă, însă Nicolae Olari se deosebește de toți ceilați. Este un băiat cu o judecată aparte, este atent și foarte ambițios. Nu are frică de scenă și asta este un lucru foarte important. Până acum am fost cu el la patru concursuri naționale și internaționale și peste tot s-a prezentat impecabil”, a subliniat Ion Chitoroagă.\n\nÎn anul care vine pe Nicolae îl așteaptă cel puțin cinci concursuri la care profesorul său spune că vor merge împreună. ”Nu are de ales. E speranța mea și vom continua să muncim pentru a ajunge cât mai sus”, ne-a mărturisit profesorul.\n\nDupă doar trei ani de studii, băiatul știe să cânte nu doar melodiile învățate la școala de arte, ci și o mulțime de cântece pe care le-a prins din zbor, ”la ureche”, așa cum spun cei din breaslă. Nicolae Olari se vede deja cântând pe scene mari, în fața unui public la fel de îndrăgostit de frumos ca și el.",
    "metadata": {
      "original_file": "Expresul_Calarasi_0414.html"
    }
  },
  {
    "title": "La Călărași a fost marcată Ziua Sportivului și a Mișcării Olimpice, dar și Ziua Familiei",
    "content": "Forfotă mare a fost în inima Călărașilor în dimineața zilei de 18 mai. Lumea s-a adunat în număr impunător, în Piața Unirii, pentru a da start Zilei Sportivului și Mișcării Olimpice, dar și Zilei Familiei.\n\nAstfel, echipe de sportivi de le diverse instituții și cluburi din oraș au format un alai, defilând pe străzile urbei, în timp ce țineau calea spre stadionul central, unde s-au și desfășurat cele două sărbători. Sunetul medaliilor purtate cu mândrie de cei mai merituoși sportivi a însoțit parcursul alaiului, iar campionii au fost salutați de trecătorii care le făceau cu mâna și le lăudau performanțele.\n\nÎn acest an evenimentul a fost organizat de primărie, în parteneriat cu Consiliul raional și Inspectoratul de Poliție Călărași. Mulțimea adunată pe stadion a fost salutată de primarul Victor Ambroci, care a susținut de la microfon că sportul de masă este o prioritate pentru Călărași, iar performanţele – un scop bine determinat, în timp ce familiile trainice sunt averea cea mai prețioasă a localității. „Primăria depune efort să ofere condiţii prielnice oamenilor din oraș, să țină familiile unite, astfel încât să-și poată crește în armonie copiii și nepoții. Totodată, orașul Călărași are cred că cea mai mare densitate de sportivi campioni, datorită antrenorilor de la Școala Sportivă Specializată de Rezerve Olimpice „Constantin Cobîlean” și de la Școala Sportivă „Mihai Viteazul”, care au demonstrat în timp că știu să coordoneze activitățile astfel încât sportul de masă să se dezvolte și din el sa fie selectați viitorii campioni care să urce pe cele mai înalte podiumuri ale lumii”, a declarat primarul.\n\nLa rândul său, Ion Revenco, vicepreședintele raionului, a lăudat performanțele obținute de sportivii călărășeni în ultima perioadă, asigurându-i în continuare de suportul administreției publice locale. Totodată, oficialul a felicitat călărășenii cu prilejul Zilei Familiei, încheindu-și discursul în felul următor: ”Familia nu este cel mai important lucru. Familia este totul!”\n\nLa rându-i, Diana Cotelea, șefa Inspectoratului de Poliție Călărași a felicitat cinci cupluri de polițiști din cadrul instituției pe care o conduce, dându-le drept exemplu pentru întreaga comunitate. Familiile de polițiști au primit diplome și flori, dar și o mare de aplauze.\n\nEmoții rare au trăit și soții Vasile și Maria Jomir din orașul Călărași, care au fost felicitați cu prilejul Nunții de Aur de față cu toată lumea. ”Mirii” au primit multă admirație din partea spectatorilor, dar și un certificat, flori și un premiu bănesc de o mie de lei din partea primăriei.\n\nPe tot parcursul zilei, au avut loc întreceri la mai multe probe sportive, printre care: șah, joc de dame, alergări, flotări, sărituri, tenis de masă, tragerea otgonului, ridicarea greutăților, armwrestling, minifotbal, trînta pentru cocoș, iepure și berbec – de toate au fost. În același timp, spectatorii au putut asista la un adevărat spectacol de elemente de dans sportiv, gimnastică acrobatică, dar și de o prezentare de thai-boxing a sportivilor de la cluburile private din oraș. Cei mai energici și entuziaști au fost totuși micuții de la grădinițele din oraș și elevii de la clasele primare, care s-au întrecut la starturi vesele, făcând echipă chiar cu părinții lor.\n\nNici ploița care a cernut în a doua jumătate a zilei nu i-a împrăștiat pe la casele lor pe iubitorii de sport. Mulți dintre cei care au participat la competiții s-au ales cu premii bănești, diplome și mențiuni, iar cel mai așteptat moment al zilei a fost, de departe, trânta tradițională. După o bătălie crâncenă, berbecul a fost cucerit de Vlad Stratan, iepurele – de Octavian Ursalovschi, iar cocoșul – de Vasile Stavila. Toți cei trei învingători sunt discipolii Școlii Sportive de Rezerve Olimpice „Constantin Cobîlean” din orașul Călărași.",
    "metadata": {
      "original_file": "Expresul_Calarasi_0101.html"
    }
  },
  {
    "title": "Scandal la Călărași. Motivul - o gheretă care a apărut peste noapte în centrul orașului",
    "content": "O gheretă amplasată pe strada Mihai Eminescu din orașul Călărași a stârnit dispute între câțiva agenți economici din regiune și proprietarul gheretei. Aceasta, fiind amplasată peste noapte pe niște cotileți, acoperă activitatea a opt agenți economici. Aceștia susțin că ghereta a fost amplasată ilegal.\n\n„Consilierul PAS, Nicolae Drăgănel, împreună cu alți 2 consilieri locali (n.r. -Sergiu Glazov și Victor Ambroci), împotriva ilegalităților din oraș. Este vorba despre amplasarea ilegală și abuzivă a unei gherete pe strada centrală Mihai Eminescu, care acoperă activitatea a 8 agenți economici.\n\nAgentul economic, care a amplasat noaptea ghereta, este vădit favorizat de unii angajați ai primăriei”, se menționează pagina de facebook PAS Călărași.\n\n„Poliția nu a fost sesizată pe așa caz. A fost un apel la 112 de la persoana care amplasa ghereta că niște persoane îi împiedică amplasarea. Astăzi în urma ședinței la Primăria Călărași s-a pus în discuție problema dată de către consilierii locali și agenții economici din preajmă și s-a dispus verificarea legalității amplasării și eliberării autorizației de funcționare a gheretei în cauză. Despre ce s-a autosesizat sectorul de poliție pentru a verifica circumstanțele create”, a menționat pentru Unimedia, Cristina Vicol, ofițera de presă a IP Călărași.\n\nAstfel, pe 20 februarie, la Primăria Călărași, a avut loc ședința de lucru privind acest incident. „Adminsitrația publică locală a reexaminat actele prezentate de către solicitantul autorizației de construire înregistrată sub nr.1 din 17.01.2023 la amplasarea pavilionului comercial provizoriu din strada M. Eminescu, nr.26 și ca rezultat solicitantul nu a respectat condițiile legale și anume neprezentarea acordurile autentificat notarial al coproprietarilor de imobil/teren ale căror interese pot fi afectate nemijlocit în procesul executării lucrărilor de construcție și în perioada exploatării obiectului construit.\n\nAdministrația publică locală a emis dispoziție nr.37 din 20.02.2023 privind la retragerea valabilității certificatului de urbanism nr.02 din 05.01.2023 și autorizației de construire nr.01 din 17.01.2023 privind amplasarea pavilionului comercial provizoriu situat pe str. M. Eminescu, nr.26 și evacuarea pavilionul comercial provizoriu amplasat pe str. M. Eminescu, nr.26””, se arată într-un document emis de Primăria Călărași.",
    "metadata": {
      "original_file": "Expresul_Calarasi_0382.html"
    }
  },
  {
    "title": "În prag de iarnă. Cum se descurcă pensionarii de la Călărași",
    "content": "Iarna se apropie cu pași rapizi, iar pensionarii din întreaga țară se așteaptă la probleme tot mai mari. Mulți dintre bătrâni nu au bani pentru alimente, medicamente, iar facturile pentru consumul de gaze și căldură rămân a fi o povară greu de dus, astfel că nu se mai pot bucura de odihna binemeritată.\n\nAu muncit o viață întreagă, crezând că vor avea bătrânețile asigurate, însă majoritatea pensionarilor de la Călărași spun astăzi că au pensii mici și se descurcă cum pot. Cei mai mulți dintre ei au și unele boli cronice, iar puținii bani pe care îi primesc, merg, în primul rând, pentru medicamente.\n\nConstantin Stratan are 86 de ani. Bărbatul povestește, cu amar, că pensia este prea mică pentru a-i permite să treacă încă o iarnă geroasă. „Dacă ne-ar mai da ceva ajutoare, poate că am ieși cumva din iarnă. Avem doar sobă pentru a ne încălzi, dar încă nu am cumpărat lemne. Am pensia 2700 de lei, dar numai pentru lemne am nevoie de 10 000 de lei. Și pentru câte nu trebuie bani: pentru curent electric, pentru alimente, gaz, iar de medicamente nici nu mai zic”, ni s-a plâns vârstnicul.\n\nDoamna Elena a lucrat o viață profesoară și chiar dacă este demult la pensie a ales să muncească în continuare. Ea spune că banii din pensie îi ajung cu greu să-și plătească utilitățile, să se hrănească și, în plus, să cumpere medicamente, mai ales că a rămas văduvă acum câțiva ani. „După cum am lucrat 40 de ani ca profesor, pensia e foarte mică și iată că lucrez deja al șaptelea an după pensie, pentru că tot cresc cheltuielile și nu îmi ajunge. Dar iată dacă se adună și pensia și salariul, mă descurc cât de cât. Lemne am cumpărat, dar e încă mult de lucru și de cheltuit la ele. Iată că nici nu găsesc pe cineva să le despice și să le dea la loc”, ne-a spus profesoara.\n\nPe de altă parte, sunt pensionari care declară că se descurcă cu banii din pensie, mai ales dacă mai muncesc în grădină și își fac provizii pentru iarnă. Este și cazul soților Mîrzenco din orașul Călărași, care spun că au o pensie cât de cât rezonabilă, care le ajunge pentru a-și acoperi necesitățile.\n\nSoțul are un pic peste 5000 de lei pensia, iar eu am peste 7000 de lei, așa că ne descurcăm. Am lucrat peste 40 de ani ambii, avem studii și ne-am dedicat lucrului. Știți iată că este acea „viață din pensie”, iar oamenii mereu se plâng că nu le ajunge. Noi iată dacă mergem pe drum și găsim niște crengi rupte, le tăiem, le strângem și le aducem acasă. Nu așteptăm cineva să ne dea, să ne aducă. Până când ne descurcăm, dar deja când nu vom mai putea, nu știu…”, ne-a spus Natalia Mîrzenco.\n\nLa rândul său, Simion Mîrzenco ne-a mărturisit că atât el, cât și soția sa, au probleme de sănătate. „Iată lemne și cărbuni avem pregătite pentru două ierni, avem iepuri, găini, capre și ne descurcăm. Cei care nu vor să facă nimic, nici nu au nimic. Am lucrat o viață la Calea Ferată, cu un salariu de puțin peste 3-4 mii de lei, dar dacă am avut 40 de ani de stagiu de muncă neîntrerupt, acum am pensie bună. Dar cei care au câte 10-15 ani lucrați, vin aici de peste hotare și se plâng că nu au pensie, eu socot că așa le trebuie”, a conchis pensionarul.\n\nStatisticile oficiale arată că în raionul Călărași există la ora actuală aproximativ 15 mii de pensionari, dar și alte peste două mii de persoane care primesc alocații sociale de la stat. Mărimea medie a pensiei în raion este de puțin peste trei mii de lei.",
    "metadata": {
      "original_file": "Expresul_Calarasi_0228.html"
    }
  },
  {
    "title": "„Bugetarea participativă” - primăria Călărași a lansat apelul pentru implementarea proiectelor în anul 2023",
    "content": "Primăria orașului Călărași a anunțat lansarea proiectului „Bugetarea participativă în orașul Călărași”, pentru implementarea proiectelor în anul 2023.\n\nAstfel, potrivit comunicatului emis, fiecare cetățean sau grup de cetățeni, asociații obștești locale au posibilitatea de a se implica în soluționarea unor probleme din comunitate. Iar primăria orașului Călărași va finanța, din bugetul public, mai multe proiecte din diverse domenii locale înaintate.\n\nProiectele pot fi depuse de către toți cetățenii care locuiesc în orașul Călărași, care doresc să se implice în dezvoltarea orașului, cu vârsta de cel puțin 18 ani, grupuri de inițiativă, asociaţii obşteşti locale.\n\nDomeniile în care trebuie să se încadreze proiectul ar putea fi: extinderea şi amenajarea spaţiilor verzi şi spaţiilor publice (plantarea arbori şi flori, piaţete, mobilier stradal, iluminat public, zone verzi, amenjarea staţiilor, trotuare, etc..); crearea/reabilitarea zonelor de odihnă, locuri de joacă pentru copii, obiectivelor patrimoniului cultural şi turistic; sănătatea şi prevenirea situaţiilor de criză; protecţia mediului (eficienţă energetică, salubritate şi colectarea deşeurilor, etc); digitalizare (proiecte IT menite să crească gradul de utilizare a tehnologiilor în scopul îmbunătățirii calității vieții şi eficientizării conceptului urbanistic şi turistic).\n\nProiectele pot fi depuse până la 10 noiembrie și solicitantul poate formula doar o singură propunere de proiect pentru fiecare din domeniile de indicate mai sus. Suma maximă stabilită pentru un proiect este de 100 mii lei. Suma totală alocată din bugetul local pentru Bugetarea Participativă este de 400 mii lei.\n\nToate proiectele vor fi evaluate de către o comisie de selectare, care va verifica dacă proiectele corespunde criteriilor de eligibilitatea. În final, comisia va valida lista tuturor proiectelor depuse care corespund cerințelor conform Regulamentului. Cetăţenii vor vota lista finală a proiectelor.\n\nVotarea proiectelor câștigătoare se va realiza prin intermediul platformei online a Primăriei Călărași. Proiectele câștigătoare vor putea fi implementate pe parcursul anului 2023.",
    "metadata": {
      "original_file": "Expresul_Calarasi_0443.html"
    }
  },
  {
    "title": "Șase inițiative din orașul Călărași urmează a fi finanțate în 2025, prin proiectul Bugetarea Participativă",
    "content": "Un grup de lucru din cadrul primăriei, constituit din funcționari, dar și câțiva consilieri locali, a evaluat proiectele depuse de către cetățenii orașului la proiectul de Bugetare Participativă 2025, aprobând în total șase proiecte.\n\nPotrivit Doinei Harea, viceprimara orașului Călărași, suma totală din bugetul local care va fi direcționată în anul care vine pentru bugetarea participativă este 745 mii 852 lei, contribuțiile participanților fiind de 238 mii 923 lei.\n\n„Le-am propus călărășenilor să se gândească pentru o clipă la bugetul familiei lor și la modul în care își dobândesc și își cheltuie banii. Apoi să își imagineze o familie de câteva mii de ori mai mare (cea a orașului Călărași) care are de colectat și de cheltuit o sumă mai mare de bani (bugetul local). Bugetarea participativă este un proces asemănător, care urmărește îmbunătățirea calității vieții din localitate, prin încurajarea cetățenilor să se implice în punctarea priorităților şi a obiectivelor de investiții din bugetul local. Suntem bucuroși că în acest an am avut un număr record de proiecte”, ne-a relatat Doina Harea.\n\nAstfel, în 2025 vor fi implementate trei proiecte prin care se vor renova trotuare. În primul caz, este vorba despre cel din strada Toma Ciorbă 1-9, pe care merg zilnic spre Școala Primară și Liceul Teoretic „Mihail Sadoveanu” copiii ce sunt aduși de prin sate cu autobuzele școlare. Bugetul solicitat de grupul de inițiativă este de 176 mii 540 lei, contribuția cetățenilor fiind de 26 mii 540 lei.\n\nCel de-al doilea trotuar este cel de pe strada Bojole, dintre blocurile 39 și 33, acolo unde grupul de locatari își propune nu doar să paveze calea de acces, ci să monteze și un gard nou în fața blocurilor. Pentru toate astea, au solicitat de la primărie un buget de 170 mii 429 lei, venind la rândul lor cu o contribuție de 20 mii 429 lei.\n\nUn proiect mai ambițios este cel al locuitorilor din zona Carabliu, care-și doresc un trotuar pe strada Testemițanu, pe o porțiune unde acesta lipsește cu desăvârșire. Bugetul solicitat este de 225 mii 748 lei, contribuția cetățenilor fiind de 75 mii 748 lei.\n\nTot prin oportunitatea de bugetare participativă se va amenaja accesul și se va rezolva problema evacuării apelor pluviale pe strada Mihai Eminescu, în adiacența blocurilor 37-39. Zona care se află în plin centrul orașului, este una degradată la ora actuală. Bugetul este de 97 mii 352 lei, contribuția cetățenilor fiind de 10 mii lei.\n\nUn alt proiect care va fi implementat este „Iluminatul public LED cu panouri solare în sectorul Podiș al orașului”, cu un buget de 65 mii lei și cu o contribuție a localnicilor de 6500 lei. Iar un alt grup de cetățeni au propus primăriei Proiectul „Reabilitarea stradelei II Diaconaș”, prin acoperirea cu un strat de beton. În cazul lor bugetul estimat este de 249 mii 706 lei, venind cu o contribuție de 99 mii 706 lei.\n\nDe menționat că Programul de bugetare participativă a fost implementat pentru prima oară acum șase ani la Călărași. Pe atunci bugetul total anual era de 200 de mii de lei și era destinat pentru maxim patru proiecte. În timp, au crescut nu doar sumele, ci și numărul de proiecte care pot fi admise. În acest an, printr-un nou regulament ce a fost aprobat la ședința Consiliului orășenesc din luna octombrie, s-a decis majorarea sumei alocate pentru programul de bugetare participativă de la 600 de mii, cât a fost anul trecut, la 900 de mii de lei, pentru a permite astfel finanțarea a șase proiecte ce nu depășesc suma de 150 de mii de lei fiecare.\n\n„Totodată, din acest an s-a inclus și obligativitatea asigurării unei contribuții de 10% din valoarea proiectului, din partea grupului de inițiativă. Practica a demonstrat că atunci când contribuie cu o sumă cât de mică, cetățeanul are o atitudine mult mai conștiincioasă față și apreciază lucrările realizate, păstrându-le și îngrijindu-se de durabilitatea lor”, a conchis viceprimara orașului Călărași.",
    "metadata": {
      "original_file": "Expresul_Calarasi_0013.html"
    }
  },
  {
    "title": "La Călărași a fost semnat, în premieră, un contract de subvenționare pentru susținerea proiectelor de inițiative locale",
    "content": "La data de 14 iunie, Direcția Ocuparea Forței de Muncă (DOFM) Călărași a încheiat, în premieră, un contract privind acordarea unei subvenții pentru susținerea proiectelor de inițiative locale cu un agent economic din satul Pitușca. Această măsură activă de ocupare a forței de muncă este destinată agenților economici, în scopul stimulării creării locurilor de muncă în mediul rural. Subvenția este destinată exclusiv pentru procurarea echipamentelor tehnologice, mașinilor, utilajelor, aparatelor şi instalațiilor de măsurare, control și reglare, tehnicii de calcul, mobilierului pentru dotarea spațiilor amenajate destinate activității economice pentru care s-a solicitat finanțare.\n\nAstfel, o întreprindere de producere, prelucrare, păstrare și comercializare a fructelor și legumelor va beneficia acum de o subvenție în mărime de 65% din cheltuielile suportate la procurarea echipamentelor și utilajelor pentru crearea unui nou loc de muncă, adică 66 de mii de lei.\n\nLa moment, compania dispune de un depozit frigorific cu o capacitate de circa 1200 tone, unde se depozitează atât producția proprie, de pe cele 23 ha de livezi de prun și măr, cât și producția altor agenți economici. Pe acoperișul depozitului frigorific stă montat un parc fotovoltaic cu o putere de 200 kW, care face întreprinderea autonomă din punct de vedere energetic. Mai mult decât atât, în apropierea bazei de producere agricole a întreprinderii este construit un parc eolian, un complex din 4 turbine eoliene, care produc energie electrică din puterea vântului, pe care proprietarii o comercializează în rețea. Agentul economic își propune să construiască în continuare facilități de post-recoltare, care ar permite o păstrare îndelungată a produselor, utilizând tehnologii avansate și prietenoase mediului. În acest context, a fost creat un loc nou de muncă la funcția de inginer-electrician. Persoana, angajată din rândul șomerilor înregistrați la DOFM Călărași, va fi responsabilă pentru supravegherea unei bune funcționări a utilajelor agricole, a depozitului frigorific, dar și a complexului de turbine eoliene pentru producerea energiei electrice.\n\nPotrivit Elenei Lungu, șeful subdiviziunii teritoriale a Agenției Naționale pentru Ocuparea Forței de Muncă, decizia de a acorda subvenția este luată de Comitetul de evaluare a dosarelor angajatorilor solicitanți de subvenție pentru susținerea proiectelor de inițiative locale. ”Conform articolului 40 din Legea nr.105 cu privire la promovarea ocupării forţei de muncă şi asigurarea de şomaj, a fost selectat la data de 10 iunie 2022 Planul de afaceri al angajatorului pentru a fi subvenționat. Mai avem la moment alți trei agenți economici interesați de această măsură de ocupare, care la moment lucrează la planul de afaceri”, a declarat Elena Lungu.\n\nAstfel, dânsa îndeamnă agenții economici de la sate să se adreseze la direcție în cazul în care intenționează să creeze noi locuri de muncă. ”Aceștia pot beneficia de subvenții de până la zece salarii medii pe economie, care în acest an ar presupune 91 de mii 115 lei. Tot ceea ce trebuie să facă este să vină cu un plan de afaceri. Noi îi putem ajuta să îl întocmească în cazul în care întâmpină dificultăți”, a mai adăugat șefa DOFM Călărași.",
    "metadata": {
      "original_file": "Expresul_Calarasi_0506.html"
    }
  },
  {
    "title": "La Hoginești a fost lansată campania „Donează o carte pentru bibliotecă”",
    "content": "Biblioteca Publică din Hogineşti a dat startul campaniei „Donează o carte pentru bibliotecă”. Inițiativa îi aparține bibliotecarei Veronica Botnari şi potrivit ei, are drept scop de a sensibiliza opinia publică privind necesitățile de reabilitare, integrare, socializare și dezvoltare prin lectură a copiilor, cu implicarea tuturor cetățenilor.\n\n„Navigând pe internet, am văzut o inițiativă a Bibliotecii Publice Raionale „Dimitrie Cantemir” din Ungheni de colecționare a cărților şi m-am gândit că am putea și noi să organizăm un așa tip de campanie. Astfel, schițând planul de activitate pentru 2024, m-am gândit că ar fi bine să dau startul campaniei acum, la început de an”, spune bibliotecara.\n\nBiblioteca de la Hoginești are un fond bogat de carte, de peste 4000 de exemplare, iar în ultimul an s-a făcut achiziție de carte de peste 8000 de lei. Totodată, administrația publică locală este foarte receptivă şi atentă la necesitățile şi inițiativele bibliotecii. „Din păcate, mulți dintre cititori ne spun că și-ar dori să citească cărți mai vechi dar nu sunt în limba română, de aceea cred că această campanie este un prilej bun de a ne îmbunătăți fondul cu alte cărți”, mai spune bibliotecara.\n\nÎn acest context, Veronica Botnari îndeamnă pe fiecare concetățean să contribuie la îmbogățirea fondului de cărţi din bibliotecă: dicționare, enciclopedii sau cărți de dezvoltare personală, cărți de lectură școlară, precum și beletristică.\n\nPână la moment, biblioteca a primit cinci cărți pe care le-a adus un utilizator activ al bibliotecii. „Cu toate că în bibliotecă sunt multe servicii şi jocuri – şah, dame, domino, tablă interactivă, computere, utilizatorii sunt pasionați de lectură şi continuă să citească” a conchis bibliotecara.\n\nMenționăm că, campania „Donează o carte pentru bibliotecă” este adresată tuturor persoanelor care intenționează să facă o faptă bună. Aceasta presupune colectarea de cărți noi pentru elevi, studenți şi maturi. Astfel, cărțile colectate vor contribui la educația tuturor şi la revitalizarea bibliotecii, transformând-o într-o sursă autentică de informație.\n\nConform recensământului din 2014, populația satului Hogineşti este de circa 1500 de locuitori, dintre care mai mult de 10% sunt utilizatori ai bibliotecii.",
    "metadata": {
      "original_file": "Expresul_Calarasi_0156.html"
    }
  },
  {
    "title": "Timp de două zile consecutive, grindina a făcut prăpăd în unele localități din raionul Călărași",
    "content": "În zilele de 5 și 6 iulie, o grindină puternică a compromis culturile agricole, mai multe grădini şi drumuri din satele Hoginești și Nișcani din raionul Călăraşi. Oamenii au rămas fără hectare întregi de grâu, porumb, viță de vie sau floarea soarelui.\n\nDirecția Economie, Agricultură și Dezvoltare Rurală a Consiliului raional Călărași a recepționat, până la data de 11 iulie 2023, actele de constatare a pagubelor de la primăriile Hoginești și Nișcani. Din datele acumulate în teritoriu, în cele două localități grindina ar fi compromis aproximativ de 30 hectare de grâu, 60 de hectare de porumb, 12 hectare de ceapă, 5 hectare de morcov și aproximativ 30 de hectare de floarea soarelui.\n\n„De fapt, avem informația că au fost afectate mai multe suprafețe agricole și în satele Păulești, Onișcani și Dereneu, dar încă nu am primit actele respective din teritoriu”, ne-a spus Mihail Diacon, specialist principal în cadrul direcției. Potrivit lui, unele plantații afectate mai au șanse să își revină, în cazul în care agricultorii vor urma îndemnul specialiștilor ca să-și trateze culturile cu soluții cuprice pentru a se „cicatriza” loviturile primite în urma ploii cu grindină. Astfel se va evita răspândirea mucegaiului care duce la putrefacția culturilor. \n\n „Cea mai mare pagubă a fost înregistrată pe terenurile din satul Nișcani deținute și prelucrate de un agent economic, acolo unde 12 hectare de ceapă și alte 5 hectare de morcov au fost afectate în proporție de 90%”, ne-a mai spus Mihail Diacon.\n\nPetru Sorici, primarul de Nișcani, spune că ploaia nu a durat mult, în schimb a înregistrat pagube mari. „A venit rapid, fiind foarte violentă, iar grindina ajuns să măsoare chiar și un centimetru și jumătate în diametru. Pagubele sunt semnificative, atât în cazul celor cu suprafețe mari de culturi agricole, cât și în cazul gospodăriilor mici, pentru că oamenii au rămas fără munca lor de un sezon”.\n\nLegat de cauzele averselor cu grindină, primarul spune că a purtat discuții la fața locului cu angajații Grupului Control Terestru. Potrivit experților, cei de la Nișcani au avut nenorocul ca ploaia să aibă loc exact în momentul când în spațiu era lăsat un coridor de trecere pentru o aeronavă. „Nu a riscat nimeni să lanseze rachete antigrindină, care ajung până la 10 kilometri înălțime, pentru a nu pune în pericol viețile omenești”, a precizat primarul.\n\nLa Hoginești, pe lângă grădini și vii, intemperia a afectat și peste 5000 de metri de drum local. „A durat peste 30 minute și a adus pagube considerabile. Au avut de suferit plantațiile multianuale, culturile prășitoare și legumicole, au fost spălate și înămolite porțiuni de drum pietruit”, se arată într-un comunicatul emis de primărie pe rețelele sociale.\n\nRecomandarea celor de la Direcția Economie, Agricultură și Dezvoltare Rurală pentru toți agricultorii este ca să își asigure anual culturile. La moment aceștia pot căpăta de la stat subvenții de până la 50% la cotele de asigurare, care îi pot despăgubi nu doar în caz de consecințe nefaste ale grindinei, dar și de îngheț, secetă etc.\n\nUltimele căderi masive de grindină au fost înregistrate la Călărași în anul 2021, când culturile agricole din satul Hirova au fost ciuruite, la fel ca și o parte din plantațiile de la Dereneu.",
    "metadata": {
      "original_file": "Expresul_Calarasi_0290.html"
    }
  },
  {
    "title": "În ajun de Sfântul Vasile, urătorii au umplut curtea Casei Părintești de la Palanca",
    "content": "Sunete de clopoței, haine de sărbătoare, costume inedite, steaua, măștile multicolore și multe alte elemente inedite au făcut recuzita unui veritabil spectacol susținut de cetele de urători care au poposit duminică, 12 ianuarie 2024, în curtea Muzeului ”Casa Părintească” de la Palanca, raionul Călărași.\n\nGazda primitoare a muzeului, Tatiana Popa, și-a întâmpinat cu zâmbet cald oaspeții, i-a ascultat cu drag și i-a răsplătit cu colaci, turte coapte pe plită și multe alte bunătăți gătite chiar de ea. În acest an, în rolul de urători au intrat elevii clasei I de la Gimnaziul Hîrjauca, conduși de învățătoarea Tatiana Preteca, precum și copiii de la Gimnaziul Săseni, îndrumați de profesoara Larisa Cojocaru. Urătorii au adus cu sine o varietate de colinde, dansuri vesele și multe alte tradiții ale iernii.\n\nTatiana Popa a declarat pentru „Expresul” că a gândit evenimentul cu multă migală, iar ideea i-a venit din îngrijorarea că poveșile frumoase ale iernii își pierd din autenticitate și riscă să se piardă în timp. „Mi-am zis că nu anume copiii de vârstă fragedă sunt acel aluat ușor de modelat, pentru a parcurge pas cu pas tradițiile care ne definesc. Sunt convinsă că dacă se vor molipsi de mici de frumusețea sărbătorilor de iarnă, vor continua să ne ducă mai departe obiceiurile. Cu părere de rău, astăzi tot mai mulți copii nu știu a colida, se sfiesc, iar cei mari nu mai știu să-i întâmpine corespunzător”, a menționat Tatiana Popa. Dânsa a insistat ca majoritatea copiilor prezenți la sărbătoare să vină însoțiți de câte un părinte, anume pentru a asista la tot ritualul primirii urătorilor.\n\nCeata de la Săseni a fermecat publicul cu colide bisericești mai rar auzite. Tot ei au adus cu sine o suită de spectacole laice specifice iernii: capra, ursul etc., antrenând toată suflarea din curtea muzeului într-o atmosferă feerică.\n\nLa rândul lor, colindătorii „de-o șchioapă” de la Hârjauca, îmbodoliți în port popular din colecția muzeului, au frapat audiența cu colindele românești cântate cu multă dăruire. De notat că acești copii sunt vorbitori de limbă ucraineană, astfel că reușita e una de excepție. „Ne-au uimit pe toți cu colindele lungi și frumoase pe care le-au învățat cu greu, pentru că ei aproape că nu cunosc limba română”, ne-a spus gazda de la Palanca.\n\nTatiana Popa visează acum să lanseze o „Caravană a colindelor”, care ar trece dintr-un sat în altul, iar la final să ajungă la Călărași, pentru a uni colindătorii din întreg raionul întreg într-un colind vechi și frumos. „Îmi imaginez cetele din sate diferite, ajungând unii la ații în localitate și făcând schimb de colinde și de gânduri bune. Ar fi ceva deosebit! Îmi doresc din toată inima ca acest început să aibă continuitate și să ne vedem îmbogățiți spiritual”, crede Tatiana Popa.\n\nPrezentă la eveniment, Margareta Florea, vicepreședinta raionului Călărași, s-a declarat încântată de feeria din curtea primitoare de la Palanca. „Magia spectacolului susținut de copii și coordonat de maturi ne-a dat încrederea perpetuării tradițiilor românești, a transmiterii valorilor naționale din generație în generație. Îi mulțumim cordial Tatianei Popa, neobositei, creativei directoare a Muzeului ,,Casa părintească”, care, de fiecare dată, ne fascinează cu energia revigorantă, cu înțelepciunea, sfătoșenia irepetabile, bune de pus la icoana sufletului și-i urăm tinerețe inepuizabilă a spiritului, pentru dăinuirea frumoasă a neamului, în coordonatele valorice ale spațiului românesc”, a declarat Margareta Florea.\n\nCei mici au admirat măștile colorate expuse în ograda muzeului. De notat că acestea sunt un atribut de bază al tradiției de a umbla cu Malanca în ajun de Sfântul Vasile la Palanca.\n\nDuminică, Tatiana Popa i-a îndemnat pe copii la o Mălăncuță ca la carte, plină de haz, care a descrețit frunțile tuturor celor de față. Dânsa ne-a povestit, cu tristețe în suflet, că dacă nu a prea existat an ca flăcăii satului să nu îmbrace măști, să meargă la preot să ceară binecuvântare, să ureze mai întâi în cimitirul din Palanca și apoi să pornească pe la case de gospodari, atunci anul trecut a fost pentru prima dată când ceata nu s-a mai adunat, și nici în acest an. „Au plecat flăcăii din sat, au rămas mai mult copiii. Tare îmi doresc ca pe parcursul acestui an să organizez mai multe ateliere de confecționat măști, să renaștem tradiția, astfel ca aceasta să nu fie dată uitării”, a mai adăugat ”Sfânta Duminică” de la Palanca, așa cum a fost supranumită neîntrecuta meșteriță.",
    "metadata": {
      "original_file": "Expresul_Calarasi_0005.html"
    }
  },
  {
    "title": "6 km de șosea construiți timp de 7 ani. Drumul de ocolire a satului Bahmut - cu bucluc",
    "content": "”Porțiunea de drum de numai 6 km, care are menirea să ocolească localitatea Bahmut, pe traseul Chișinău- Ungheni- Sculeni va fi gata în maxim 2 săptămâni”, a scris pe una din rețele de socializare Andrei Spînu Viceprim-ministru, Ministrul Infrastructurii și Dezvoltării Regionale.\n\nReamintim că drumul de ocolire a satului Bahmut a fost planificat chiar de la începutul renovării drumului național R1 Chişinău-Ungheni-Sculeni, care a început în luna august 2014. Drumul trebuia să fie dat în exploatare în anul 2016. Ulterior, se menționa că termenul de finalizare a proiectului va fi în luna mai 2021. Iar, mai apoi a fost iarăși extins, motivul fiind condițiile meteo nefavorabile, care nu au permis executarea lucrărilor, asfel fiind – luna iulie a anului 2022.\n\n”Doar 6 km de drum, construit în 7 ani, e foarte trist”, a mai scris Andrei Spînu.\n\nMenționăm că proiectul de construcție a drumului are o lungime de circa 6 km, prevede 2 benzi de circulație, podețe, un pasaj pietonal subteran și 3 intersecții.\n\nValoarea totală a contractului este de circa 5 milioane de euro, bani acordați sub formă de grant de către Comisia Europeană, prin intermediul Băncii Europene pentru Reconstrucție și Dezvoltare.",
    "metadata": {
      "original_file": "Expresul_Calarasi_0455.html"
    }
  },
  {
    "title": "„Polobocul de aur”. Vedeți cine sunt cei mai buni vinificatori din Ungheni, Călărași și Nisporeni",
    "content": "Filiala Camerei de Comerț și Industrie din Ungheni a organizat etapa regională a concursului pentru cel mai bun vin de casă „Polobocul de aur”, ediția 2023. Concursul a avut loc pe 15 martie, unde au fost apreciate patru categorii de vinuri: vinuri albe din soiuri europene, vinuri roșii din soiuri europene, vinuri roșii din soiuri europene din anii trecuți, vinuri roșii din soiuri hibride.\n\n„Concursul are scopul de a remarca pe cei mai buni producători de vin de casă din raioanele Ungheni, Călărași și Nisporeni, de a populariza tradițiile naționale de fabricare a vinurilor moldovenești în condiții casnice, de a ridica cultura de consum și de a efectua schimbul de informație între producătorii de vin de casă”, spune Dorin Budeanu, șeful Camerei de Comerț și Industrie, filiala Ungheni.\n\nDe menționat că, pentru concurs, producătorii din cele trei raioane, au prezentat vin de casă, natural (fără adaosuri), produs din roada anilor trecuți. Astfel, comisia de degustare, formată din 3 persoane, au degustat 41 de probe de vin roșu și vin alb de casă din soiuri europene și hibride. După o degustare riguroasă, au fost alese cele mai bune soiuri de vin și cei mai buni producători din raioanele Ungheni, Călărași și Nisporeni.\n\nLoc I – Lucia Vulpe din Sadova, Călărași cu vinul „Sauvignon Blanc” \n\n Locul II – Mihail Șeptelici din satul Frăsinești, Ungheni, pentru tipul de vin „Riesling” \n\n Locul III – Serghei Roșca din satul Hirova, Călărași, pentru vinul „Sauvignon – Rkatiteli”.\n\nLocul I – Iuliei Șeptelici din Frăsinești, Ungheni pentru vinul „Pinot Noir” \n\n Locul II – Lucia Vulpe din Sadova, Călărași pentru vinul „Cabernet – Merlot – Fetească – Saperavi” \n\n Locul III – Andrian Chivriga din orașul Ungheni pentru vinul „Fetească Neagră”.\n\nLocul I – Vladimir Bodean din Șișcani, Nisporeni, cu vinul „Cabernet – Merlot”, (podus în 2022) \n\n Locul II – Serghei Roșca, Hirova, Călărași, pentru vinul „Cabernet – Merlot” (produs în 2022) \n\n Locul III – Andrian Chivriga, Ungheni cu soiul de vin „Fetească Neagră” (produs în 2022).",
    "metadata": {
      "original_file": "Expresul_Calarasi_0140.html"
    }
  },
  {
    "title": "Deficit de cadre didactice și la Ungheni, și Călărași. Sunt necesari peste 200 de pedagogi",
    "content": "Se pare că lipsa cadrelor didactice rămâne a fi una din cele mai mari probleme cu care se confruntă sistemul de învăţămînt din Republica Moldova.\n\nManagerii instituţiilor de învăţămînt din ţară sunt în căutarea a peste două mii de specialişti. Cei mai mare număr de posturi didactice vacante sunt în municipiul Chişinău. În cele aproximativ 155 de şcoli şi licee din capitală este nevoie de peste 500 de profesori. Chişinăul este urmat de raionul Nisporeni, unde mai este nevoie de 147 de profesori, scrie www.noi.md.\n\nÎn şcolile din raionul Ungheni sunt vacante 129 de locuri, iar în Hînceşti – 119. În instituţiile de învăţămînt din Călăraşi şi Ştefan Vodă se caută cîte 86 de învăţători pentru fiecare raion.\n\nÎn instituţiilor şcolare din Ialoveni şi Căuşeni sunt necesari 75 şi respectiv 71 de cadre didactice. Pentru a începe un nou an academic în componenţă deplină, şcolile din Cahul şi Căuşeni au nevoie de 64 şi, respectiv, 61 de profesori. În raionul Cimişlia se caută 50 de dascăli, iar în Făleşti 49. În satele din raionului Leova şi Sîngerei e nevoie de 46 de specialişti, iar la Străşeni şi Drochia cîte 40. În raionul Basarabeasca şi municipiul Bălţi, este nevoie de încă 34 de specialişti în domeniul pedagogic. Cei mai puţini profesori sînt căutaţi în Rîşcani şi Edineţ – cîte şapte şi respectiv şase specialişti.\n\nPotrivit Biroului Naţional de Statistică, dacă în anul de studii 2016-2017 în instituţiile de învăţămînt activau peste 50,7 mii de persoane, în anul 2020-2021, cifra este în descreştere cu peste 3000 de profesori. În prezent, în instituţiile de învăţămînt din Republica Moldova activează puţin peste 47 de mii de dascăli.",
    "metadata": {
      "original_file": "Expresul_Calarasi_0510.html"
    }
  },
  {
    "title": "BAC 2023 / Topul liceelor din Călărași care au înregistrat cele mai mari medii la examene și cea mai mare rată de promovare",
    "content": "Ministerul Educației și Cercetării și Agenția Națională pentru Curriculum și Evaluare a făcut public clasamentul instituțiilor de învățământ, alcătuit pe baza rezultatelor obținute de candidații înscriși în acest an la sesiunea de bacalaureat 2023.\n\nLa Călărași sunt trei licee: „Mihail Sadoveanu”, „Vasile Alecsandri” și „Mihai Eminescu”, s. Sipoteni.\n\nAstfel, Liceul „Mihai Eminescu” este unicul din raionul Călărași care are o rată de promovare de 100%. Din toți cei 18 candidați înscriși, toți 18 au promovat BAC-ul. Media pe examen aici este de 7,25. Acesta se situează pe locul 48 din toul celor 326 de licee pe țară.\n\nLiceul „Mihail Sadoveanu” se situează pe locul 103. Aici, rata de promovare este de 98,5%, din cei 67 elevi înscriși la sesiune, doar 66 au fost promovați. Media pe examene este de 7,47. Iar Liceul „ Vasile Alecsandri ” se situează pe locul 171, cu o rată de promovare de 94,59% și o medie de 6,75. Din cei 37 de candidați, 35 au fost promovați.\n\nMenționăm că la examenul național de bacalaureat 2023 au fost admiși 18 396 de candidați, 133 fiind din raionul Călărași.\n\nAmintim că rata totală de promovare a examenului național de bacalaureat în sesiunea 2023 este de 73,31 %, comparativ cu 72,71 % în anul 2022.",
    "metadata": {
      "original_file": "Expresul_Calarasi_0269.html"
    }
  },
  {
    "title": "Polițiștii de la Călărași pledează pentru un mediu sigur pentru fiecare cetățean, realizat de comun cu societatea",
    "content": "Primarii din localitățile raionului Călărași, dar și secretari ai consiliilor locale, asistenți sociali comunitari, șefi ai serviciilor desconcentrate în teritoriu, s-au întrunit într-o ședință organizată de Inspectoratul de Poliție Călărași. Ședința s-a desfășurat în vederea impulsionării implementării principiilor și instrumentelor activității polițienești comunitare și consiliile de siguranță comunitară.\n\nÎn cadrul întrevederii, oamenii legii le-au vorbit, o dată în plus, reprezentanților administrației publice locale despre proximitatea și deschiderea poliției față de cetățeni. Potrivit lui Mihail Jacota, șeful interimar al Inspectoratului de Poliție Călărași, scopul ședinței a fost în a discuta despre prestarea serviciilor de calitate, sporirea activității proactive, dezvoltarea dialogului de cooperare cu societatea și implicarea tuturor reprezentanților societății civile în soluționarea problemelor privind ordinea și securitatea publică. „Dezideratul nostru este ca fiecare cetățean să se simtă în siguranță, oriunde s-ar afla”, a punctat comisarul.\n\nConducerea inspectoratului a transmis un mesaj de mulțumire tuturor celor de față pentru rolul și aportul adus la asigurarea siguranței comunitare și a locuitorilor din raionul Călărași. În aceeași ordine de idei a fost adusă la cunoștință totalizarea rezultatelor obținute, problemele de top abordate și soluționate, reieșind din rapoartele de analiză și procesare a sondajelor elaborate. Primarii au fost îndemnați să se implice mai activ în soluționarea problemelor care afectează viața cotidiană a comunității și care necesită soluționare prioritară în echipă.\n\nMihail Jacota a prezentat publicului rezultatele obținute de către angajații din subordine în prima jumătate a anului 2023. Ședința s-a încheiat cu o rundă de întrebări cu referire la unele infracțiuni comise în teritoriul deservit, identificându-se cele mai optime soluții pentru a le rezolva.",
    "metadata": {
      "original_file": "Expresul_Calarasi_0286.html"
    }
  },
  {
    "title": "”Un mărturisitor de pe plaiurile onișcănene” este titlul unei cărți recent lansate la Călărași",
    "content": "O carte dedicată unei figuri emblematice – preotul Teodor Bacinschi, a fost lansată recent la Onișcani, Călărași. Lucrarea intitulată ”Un mărturisitor de pe plaiurile onișcănene” este semnată de Dumitru Rusu, preotul paroh al Bisericii ”Sfânta Cuvioasă Parascheva” din orașul Călărași.\n\nFiind descendent din același neam de preoți cu Teodor Bacinschi, părintele Dumitru Rusu a încercat să scoată din umbră amintirile despre cel care s-a jertfit pentru oamenii din localitate, riscând să fie persecutat în vremurile când creștinismul era interzis.\n\nCei prezenți la evenimentul de lansare și-au amintit de părintele Feodor (așa cum îi ziceau cu toții), care s-a născut la Hîrbovăț în anul 1903 și a murit tot aici, în 1985. Sătenii au lăudat înțelepciunea și modestia aparte a celui care le-a fost preot mai bine de 40 de ani, iar elevii de la gimnaziul din localitate au recitat versuri și au cântat mai multe melodii de suflet, făcând sărbătoarea și mai emoționantă.\n\nIulia Guzic, profesoara de limbă română, care este la rându-i o descendentă a neamului Bacinschi, a povestit printre lacrimi despre calitățile excepționale ale părintelui: ”Nu lua de la oameni un bănuț, oficia botezuri, cununii și înmormântări pe gratis și a dus o viață în smerenie și rugăciune. A fost un adevărat sihastru care i-a ajutat pe toți cum a știut el mai bine. E de datoria noastră să îi cinstim memoria”.\n\nGândul de a scrie o carte despre regretatul preot de la Onișcani, i-a încolțit în inimă atât lui Dumitru Rusu, cât și Iuliei Guzic, care a moștenit casa veche a părintelui, păstrând cu sfințenie documentele, pozele și alte lucruri care i-au aparținut.\n\n”Un promotor al vieții sfinte și un îndrumător al multor ucenici și nepoți pe tărâmul preoției, din care a rezultat în viața neamului său peste 20 de preoți în câteva generații” – așa îl regăsim pe Teodor Bacinschi în cartea proaspăt scoasă de sub tipar. Tot dintre coperți aflăm că preotul a vrut inițial să se facă medic, dar visul i-a fost spulberat odată cu moartea subită a tatălui său. Așa cum nu mai avea cine să-l susțină financiar, a mers și a absolvit cu brio teologia la Chișinău. ”Așa a ajuns, într-un final, părintele Teodor Bacinschi un doctor de suflete și nu unul de suferințe trupești, cum se visa inițial”, a declarat Dumitru Rusu în cadrul lansării de carte.\n\nPărintele spune că a lucrat aproape un an la monografie, conducându-se de un șir de documente de care a făcut rost atât de la profesoara Iulia Guzic, cât și de la arhiva Bisericii din Onișcani. ”Am fost surprins să constat că această arhivă a scăpat intactă, lucru mai rar întâlnit. Am descoperit înregistrări, protocoale, chitanțe, adeverințe și tot felul de însemnări și informații din perioada Basarabiei Țariste, din perioada interbelică etc.”, povestește preotul Dumitru Rusu.\n\nDânsul spune că are o feblețe aparte față de fotografiile vechi, iar mesajele transmise de acestea răzbat prin negura timpului. ”Punând cap la cap documentele și pozele, dar și amintirile localnicilor, am descoperit lucruri interesante despre acest predecesor al meu, pe care nu am avut ocazia să îl prind în viață, dar despre care am auzind vorbindu-se ca despre un Sfânt”, a povestit autorul cărții.\n\nDumitru Rusu nu este la prima apariție editorială a sa, după ce în anul trecut a lansat alte două cărți – ” Satul meu Nișcani. Un destin… O istorie… ” și ” Karabliu călărășean – Mister și Istorie ”.",
    "metadata": {
      "original_file": "Expresul_Calarasi_0402.html"
    }
  },
  {
    "title": "La Călărași a fost lansat oficial serviciul social „Echipa mobilă”",
    "content": "Serviciul social „Echipă mobilă” a fost lansat oficial la Călărași, dar și în alte în 11 raioane din țară. Iar luni, 26 august, Ministerul Muncii și Protecției Sociale a transmis către Agențiile Teritoriale de Asistență Socială 16 mașini pentru echipele mobile, pentru a institui serviciul social în raioanele în care nu a existat până acum și pentru a consolida capacitățile echipelor mobile din alte 4 raioane.\n\nCele 16 mașini, în valoare de 5,839 milioane lei, vor fi utilizate pentru instituirea Serviciului social „Echipă mobilă” în cadrul Structurilor Teritoriale de Asistență Socială Călărași, dar și Basarabeasca, Cahul, Criuleni, Drochia, Dubăsari, Hîncești, Ialoveni, Nisporeni, Rezina, Soroca, Șoldănești și pentru fortificarea echipelor mobile din cadrul Structurilor Teritoriale de Asistență Socială Anenii Noi, Florești, Leova și Orhei.\n\n„La începutul anului 2024 aveam Serviciul social „Echipă mobilă” în doar 15 raioane din țară. În câteva luni, ne-a reușit să aducem acest serviciu în fiecare raion și sunt mândru de colegii și colegele mele care au făcut posibil acest lucru. Echipa mobilă este un serviciu social de bază, care trebuie să fie disponibil pentru fiecare cetățean în orice colț al țării, ca să fie asistat/ă și ajutat/ă de colegii/colegele noștri/noastre din prima linie”, a menționat Alexei Buzu, Ministrul Muncii și Protecției Sociale.\n\nEchipa Mobilă este un serviciu social specializat, destinat persoanelor cu dizabilităţi, care oferă asistenţă socială şi suport la domiciliul beneficiarilor, în baza nevoilor identificate ale acestora, precum şi consiliere şi suport persoanelor implicate în procesul de incluziune a acestora. Echipele mobile, de regulă, acordă, la domiciliul beneficiarilor și beneficiarelor, asistență socială, psihologică și de reabilitare medicală, pentru a facilita, astfel, independența și integrarea socială. Echipele includ, după necesitate, psihologi, asistenți sociali, kinetoterapeuți și logopezi.\n\nPrin extinderea Serviciului social „Echipa Mobilă” se urmărește îmbunătățirea calității vieții cetățenilor cu dizabilități severe prin servicii de recuperare, reabilitare psihosocială, implicarea familiei în îngrijire, precum și prevenirea instituționalizării beneficiarilor și beneficiarelor.\n\n„Inaugurarea serviciului „Echipa mobilă” în 12 raioane din țară, este nu doar o reușită importantă, dar este o măsură care va schimba viața a mii de oameni din diferite localități. Acest serviciu deja aduce schimbări radicale în familiile și localitățile în care este prezent la moment. Aici vorbim despre susținerea părinților cu copii cu dizabilități, susținerea persoanelor țintuite la pat, victime ale violenței în familie, susținerea familiilor care au nevoie de ajutorul specialiștilor”, a declarat Marina Morozova, deputată în Parlamentul Republicii Moldova.\n\nDe altfel, reforma „Restart” și-a propus să îmbunătățească guvernanța și transparența în sistemul de asistență socială și să asigure accesul uniform și echitabil al populației vulnerabile la servicii sociale de calitate. Asistența socială trebuie uniformizată pe tot teritoriul Republici Moldova, astfel încât să existe servicii calitative și suficiente în toate raioanele și pentru toate categoriile de beneficiari din rândul populației vulnerabile, în special pentru copii, vârstnici și persoane cu dizabilități.",
    "metadata": {
      "original_file": "Expresul_Calarasi_0052.html"
    }
  },
  {
    "title": "Localnicii de la Sadova trag un semnal de alarmă: cel mai mare iaz din sat a fost secat cu bună știință",
    "content": "„Astfel de vandalism, nu au mai cunoscut sadovenii. Este o crimă savârșită intenționat, în timp ce atestăm o creștere a temperaturii aerului, iar apa este un element necesar tuturor!”, se scrie într-o postare pe pagina de facebook a Primăriei satului Sadova.\n\nIazul de La Stejar era odinioară un loc de refugiu, de o frumusețe rară, în oglinda căruia se vedea toată splendoarea naturii și a cerului de deasupra satului Sadova. Astăzi lacul arată pustiit și plin de crăpături adânci acolo unde, cândva, străluceau ape line.\n\nDeja pentru a patra oară sadovenii se pomenesc cu o catastrofă ecologică în zona unde altădată mergeau la scăldat. Cel mai mare bazin acvatic din localitate, care se întinde pe o suprafață de aproximativ cinci hectare, ajunge să rămână fără apă din cauza unui cetățean supărat. Deși nu ne-a spus nimeni numele făptașului, oamenii din sat spun că îl cunosc pe cetățeanul care ar fi decis să se răzbune astfel pentru faptul că nu mai este ”proprietar” aici.\n\nContactat de ”Expresul”, Nicolae Racoviță, specialist în reglementarea regimului funciar în cadrul primăriei, ne-a comunicat că încă din anul 2001 bazinul acvatic este de destinație publică, accesul în zonă fiind liber pentru toți localnicii veniți să se odihnească sau să se răcorească aici în perioada caldă a anului. „Anterior aici au existat arendași, dar odată reziliat contractul, iazul este proprietatea noastră a tuturor”, spune specialistul.\n\nPrin anul 1985, atunci când a fost săpat, iazul a servit drept rezervor pentru irigare, iar alături exista și o stație de pompare a apelor. Astfel se explică existența unui robinet, care, odată deschis, dă posibilitatea apei să se ducă la vale, inundând întreg șesul. Așa s-a întâmplat și săptămâna trecută, chiar dacă după tentativele anterioare, autoritățile au făcut apel la poliție, la Agenția ”Apele Moldovei”, la Inspecția pentru Protecția Mediului și la alte structuri abilitate. Dar după ce plângerea a fost pasată de la o instituție la alta, situația a rămas neschimbată.\n\n„Am sunat și la Serviciul Unic de Urgență 112, iar acum, din câte cunosc, se fac cercetări asupra acestui caz. Am încercat anterior să intervenim și chiar am decis să sudăm robinetul, astfel încât să nu mai poată fi deschis vreodată. Dar ne-am pomenit cu același cetățean alături, care s-a împotrivit cu vehemență și nu ne-a lăsat să ducem lucrul la bun sfârșit”, ne-a mărturisit Nicolae Racoviță, care a mai menționat că anume așa cetățeanul certat cu bunul-simț și-a dat ”arama pe față”.\n\nPotrivit autorităților de la Sadova, e nevoie de ani întregi ca iazul să își revină la forma de altădată, mai ales ținând cont de verile secetoase din ultimii ani.",
    "metadata": {
      "original_file": "Expresul_Calarasi_0117.html"
    }
  },
  {
    "title": "Trei persoane, originare din Bravicea, s-au ales cu titlul de cătățean de onoare a localității",
    "content": "Prin decizia consiliului local din 22 septembrie 2022, trei persoane, originare din Bravicea, s-au ales cu titlul de cătățean de onoare a localității. Este vorba de antreprenorul Victor Belinschi care a primit titlul „ pentru sprijinul material și ajutorul financiar acordat localității natale”, compozitorul Vlad Burlea și artistul Vlad Gorgos care au primit titlul „pentru contribuția adusă la creșterea prestigiului satului natal pe plan național și internațional prin activitatea sa dedicată muzicii”.\n\nIar la sfârșit de decembrie 2022, aceștia au fost invitați la primăria Bravicea unde, oficial, și-au primit distincțiile. Cei prezenți au depănat amintiri din copilărie despre sat și despre locurile pitorești care i-au inspirat și i-au format ca oameni și personalități.\n\n”Mă mândresc că sunt bravicean. Pentru mine acest eveniment este foarte important și nu este nicidecum doar o formalitate”, a remarcat Vlad Burlea, după care a mai adăugat: „Îmi pare rău că nu-mi sunt părinții în viață, a rămas doar locul, a rămas doar satul și amintirile care, desigur, nu se vor șterge niciodată. Sunt întrebat deseori de unde am inspirație, iar eu le spun că satul unde m-am născut și am crescut este înconjurat de păduri și dealuri și are niște locuri pitorești extraordinare. Eu și acum aud foșnetul pădurii…”.\n\nLa rândul său, Victor Belinschi s-a arătat adânc pătruns de acest sentiment de recunoștință. „Chiar dacă am plecat din sat de 42 de ani, satul nu a plecat din mine. Este un narativ care mă însoțește mereu. Chiar dacă am crescut și am reușit să obțin ceva în viață dorul de casă și de satul natal mereu m-au însoțit. Atunci când mi-e greu pe suflet vin în sat și îmi caut copilăria, caut potecile copilăriei mele, caut iazul unde am prins primul pește în viața mea, caut locurile care au ajutat la percepția mea asupra lumii și formarea capacității mele de a gândi. Multe dintre ele nu mai sunt dar trăiesc în sufletul meu”, a spus proaspătul cetățean de onoare.\n\nPotrivit autorităților locale, satul Bravicea mai are patru cetățeni de onoare. Este vorba de gemenii Vsevolod și Sveatoslav Moscalenco, ambii academicieni, celebri savanți în domeniul fizicii, dar și George Munteanu, profesor universitar, scriitor, critic, istoric literar care a activat toata viața în România, însă s-a născut la Bravicea. Titlul i s-a acordat post-mortem iar numele său îl poartă și biblioteca din localitate. Aceștia au primit titlurile încă în 2003. Iar în 2018, cu titlul de cetățean de onoare s-a ales și Sergiu Cogîlniceanu, directorul unei firme de construcții din Chișinău, dar care s-a născut și a crescut la Bravicea. Dânsul a primit titlul pentru contribuţie deosebită la dezvoltarea comunităţii.\n\nNOTĂ: Vlad Burlea este laureat al concursului de compoziţie al Uniunii Compozitorilor şi Muzicologilor din Moldova (1999, 2005), „Maestru în Artă” (2011), Cavaler al ordinului „Gloria Muncii” (2017); Victor Belinschi este antreprenor, iar Vlad Gorgos este conducător și producător al Formației „Millenium”, decorat cu „Ordinul Republicii”.",
    "metadata": {
      "original_file": "Expresul_Calarasi_0394.html"
    }
  },
  {
    "title": "Sărbătoare de poveste pe malul lacului din satul Leordoaia",
    "content": "Pentru sutele de oameni adunați sâmbătă seara, 9 iulie, pe malul lacului de la Leordoaia, sărbătoarea populară a Sânzienelor a fost un bun prilej de a se întâlni și de a petrece timpul frumos. Sânzienele au fost sărbătorite a 21-a oară în unul dintre cele mai pitorești locuri ale raionului Călărași.\n\nStartul Festivalului ”Noaptea magică pe lac” a fost dat seara, la ora 19.00, iar oaspeții au fost întâmpinați cu muzică, dansuri, flori și multă voie bună. Și pentru ca sărbătoarea să fie ca la carte, la eveniment au fost invitați mai mulți meșteri populari și 12 colective artistice din întreaga țară, astfel că atmosfera a fost una de excepție. Mai ales că în acest an organzatorii au pregătit o surpriză: o scenă care a fost montată chiar pe apă.\n\nUn concurs al coronițelor din flori a fost surpriza serii pentru mai multe domnițe care s-au întrecut în ale împletitului. Momentul cel mai așteptat al evenimentului a fost și de această dată, ritualul cununilor pe apă. Pentru că, an de an, la Leordoaia fetele nemăritate culeg flori din împrejurimi, împletesc cununi și le aruncă pe lac, ca să afle dacă se vor mărita sau nu în timpul apropiat.\n\nLa fel ca și în anii precedenți, spre sfârșitul zilei a fost aprins un rug imens. Tradiția spune că acest rug este unul de purificare, de apărare, mai ales că în foc se pun și flori aromate. Sărbătoarea a durat până după miezul nopții.\n\nTatiana Popa, directoarea Muzeului ”Casa Părintească” de la Palanca, organizatoarea evenimentului, s-a arătat bucuroasă de faptul că a găsit sprijin din partea câtorva localnici care au ajutat-o cu pregătirile și mai ales cu amenajarea spațiilor pentru festival. Familia Ambrosii de la Leordoaia a fost cea care a construit scena și s-a îngrijit de toate detaliile. „În anul acesta s-a îmbrăcat foarte frumos lacul, grație unei familii care s-a oferit voluntar să dea o mână de ajutor. Sunt foarte bucuroasă că acești oameni de acum înainte vor deveni stăpâni adevărați ai acestei sărbători și vor continua tradiția începută de mine cu 21 de ani în urmă”, a declarat Tatiana Popa.\n\nSătenii din Leordoaia spun că Festivalul ”Noaptea magică a Sânzienelor” a devenit o tradiție pe care a păstrează cu sfințenie, iar sărbătoarea a devenit un fel de carte de vizită pentru localitate.\n\nSărbătoarea a fost organizată de Muzeul ” Casa Parintească”, în parteneriat cu Direcția Cultură și Turism a Consiliului raional Călărași, Centrului Național de Conservare și Promovare a Patrimoniului Cultural Imaterial și Primăria comunei Hîrjauca.\n\n”Suntem bucuroși că de la un an la altul interesul față de această sărbătoare devine tot mai mare. Ne străduim astfel să scoatem în evidență portul popular, să promovăm meșterii autohtoni și să nu lăsăm tradițiile neamului să fie date uitării”, a declarat Dumitru Trifan, șeful Direcției Cultură și Turism Călărași.",
    "metadata": {
      "original_file": "Expresul_Calarasi_0496.html"
    }
  },
  {
    "title": "Consilierii de probațiune din Călărași s-au aliniat Campaniei naționale ”16 zile de activism împotriva violenței în bază de gen”.",
    "content": "Consilierii de probațiune a Biroului de Probațiune Călărași s-au aliniat Campaniei naționale ”16 zile de activism împotriva violenței în bază de gen”. Recent, aceștia au organizat o sesiune de informare pentru locuitorii orașului Călărași.\n\nConsilierii de probațiune au oprit oamenii în stradă, le-au oferit pliante și le-au vorbit despre fenomenul de violență în familie. Aceștia au reacționat diferit la apelul consilierilor și în vreme ce unii au declarat că violența asupra femeilor este doar un stereotip, alții, mai în glumă – mai în serios, au venit cu remarci de genul: „femeia nebătută e ca și casa nemăturată”. Fiecăruia dintre interlocutori li s-a explicat în detalii ce reprezintă violența în familie, care sunt tipurile de violență, unde se pot adresa în cazul în care sunt victime ale violenței și sancțiunile care vor fi aplicate agresorilor.\n\nPotrivit Nataliei Eni, consilieră de probațiune principală a serviciului programe probaționale și minori a Biroului de Probațiune Călărași, campania se desfășoară în perioada 25 noiembrie – 10 decembrie 2023. „Ne propunem să informăm, să sensibilizăm și să familiarizăm publicul cu fenomenul violenței asupra femeilor şi să evidențiem efectele grave pe care le are atât asupra femeii, cât și asupra familiei, în general”, ne-a spus dânsa.\n\nTotodată, consilierii de probațiune au mers și la institutiile de învățământ din raionul Calarasi, pentru a informa elevii despre violența în familie. „La sesiuni au fost antrenați elevii claselor a IX-a și a VII-a, care au luat cunoștință cu fenomenul violenței în familie, sancțiunile și pedepsele care sunt aplicate agresorilor, căt și despre aplicarea monitorizării electronice persoanelor care se fac vinovate de comiterea actelor de violență în familie în baza ordonanței emise de către instanța de judecată”, a mai adăugat Natalia Eni.\n\nNOTĂ: Violența domestică este o realitate dură pentru multe femei din Republica Moldova. Statisticile arată că 6 din 10 femei au fost supuse cel puțin unei forme de violență (fizică, psihologică sau sexuală) pe parcursul vieții. De la începutul acestui an la Biroul de Probațiune Călărași s-au înregistrat 56 de sentințe cu referire la condamnarea și sancționarea agresorilor. Potrivit specialiștilor din instituție, statisticile sunt în ușoară scădere față de aceeași perioadă a anului trecut.",
    "metadata": {
      "original_file": "Expresul_Calarasi_0183.html"
    }
  },
  {
    "title": "Sala mică a Casei Raionale de Cultură „Ion Ungureanu” din Călărași va prinde viață din nou",
    "content": "Deja de ani buni, Sala Mică de la etajul II al Casei Raionale de Cultură „Ion Ungureanu” din orașul Călărași, cu o suprafață totală de circa 100 metri pătrați, nu mai găzduiește activități socio-culturale. Se întâmplă din cauza faptului că încăperea nu a mai fost demult renovată și nici nu a mai fost dotată cu utilitățile necesare, arătând jalnic.\n\nLa începutul verii însă s-a întrezărit speranța ca această sală să revină la viața, datorită unui sprijin financiar venit de peste Prut. La solicitarea vicepreședintelui raionului Călărași, Sergiu Artene, Consiliul Județean Prahova, a venit cu o finanțare de 500 mii lei a Proiectului de reparație capitală a Sălii Mici a Casei Raionale de Cultură „Ion Ungureanu” din Călărași. Costul total al proiectului este de 770 mii, restul sumei, de 270 mii lei, este contribuția Consiliului raional Călărași.\n\n„Chiar și în aceste timpuri dificile pentru întreaga lume, frații rămân frați, prin oferirea acestui suport considerabil la realizarea acestui proiect important pentru cultura raională”, a scris Sergiu Artene într-o postare publică.\n\nLa rândul său, Dumitru Trifan, șeful Diercției Culltură și Turism Călărași spune că la moment se lucrează la etapa de licitație, pentru a fi identificată firma care va realiza lucrările de reparație.„Reabilitarea sălii este una chiar necesară pentru a găzdui un șir de evenimente culturale care întrunesc un număr mai mic de persoane, de exemplu: întâlniri cu scriitorii, lansări de carte, conferințe didactice, întruniri metodice, mini-spectacole etc. Conform proiectului, Sala Mică urmează să aibă o capacitate de 60 de locuri, incluzând și o mini-scenă cu suprafața utilă de 26 metri pătrați. Odată ce va fi identificat antreprenorul, se va purcede la lucrările propriu-zise, iar termenii sunt destul de restrânși”, a declarat Dumitru Trifan.\n\n„Acordarea investiției pentru reabilitarea sălii va facilita dezvoltarea potențialului cultural și va motiva oamenii de cultură să se implice într-un număr cât mai mare activități”, a mai adăugat șeful Direcției Cultură și Turism.\n\nDe menționat că, din 2015, între autoritățile publice din județul Prahova și raionul Călărași a fost semnat un acord de înfrățire. Potrivit lui Sergiu Artene, cu suportul Consiliului județean Prahova, la Călărași au fost realizate mai multe proiecte. Dintre cele mai de anvergură, pot fi menționate: reconstrucția grădiniței din Sipoteni, reconstrucția ministadionului din orașul Călărași, reconstrucția drumului de acces către grădinița „Do-re-mi-cii”, reparația secțiilor de internare și consultare a Spitalului raional Călărași, etc.",
    "metadata": {
      "original_file": "Expresul_Calarasi_0479.html"
    }
  },
  {
    "title": "Râulețul Ula din satul Răciula a fost reabilitat în beneficiul localnicilor",
    "content": "Râulețul Ula care trece prin satul Răciula, a fost reabilitat parțial în acest an. A fost un efort comun al autorităților locale, Asociației de Băștinași, combinat cu resursele financiare din Fondul Național Pentru Mediu prin Programul „Satul European”. S-a intervenit pe mai mult de un 1 km pentru a adânci albia râului și a opri ca pietrele de pe drumurile adiționale să ajungă aici.\n\nAceste lucrări s-au făcut în contextul în care la fiecare ploaie consistentă, râulețul inunda casele oamenilor. De-a lungul timpului s-a umplut cu pietre de pe drumurile locale, iar albia s-a îngustat pe alocuri.\n\nProiectul de amenajare a râulețului Ula a fost unul mic, dar de importanță considerabilă pentru oamenii care au casele pe sectorul pe unde curge, subliniază primara Maria David. Apa râulețui nu mai ajungea în iazul din localitate, iar în timpul ploilor inunda case și grădini. După lucrările de reabilitare, sătenii au plantat copaci pe malul râulețului, în efortul de a transforma sectorul într-o zonă verde, adaugă edilul.\n\n„ Am mers pe ideea să curățim această porțiune de râuleț cât a fost posibil. Am curățit albia, pentru ca apa să curgă la vale căci se infiltra în sol. De aici și poluarea apelor freatice. În plus, teritoriile din zonă în perioada ploilor erau mereu inundate”, spune primara.\n\nDe menționat că, benefiari ai proiectului sunt cei peste 2000 de locuitori ai satului Răciula. Valoarea proiectuui este de 241 mii 692 lei, dintre care 35 mii 562 este contribuția administrației publice locale, iar 2250 – contribuția Asociației Obștești „Răciulenii”.\n\n„În rezultat, ne-am propus curațarea și amenajarea albiei rîulețului pe o lungime de 1115 metri, desfundarea unui și renovarea unui podeț, plantarea puieților de-a lungul albiei râulețului și curățarea canalelor de scurgere a apelor în rîuleț”, a conchis Maria David.\n\nPână în 2026, peste 20 de lacuri și râuri din țară vor fi curățate, prin intermediul proiectelor de mediu finanțate de Fondul Național pentru Mediu. Lucrările vor costa peste 100 de milioane de lei.",
    "metadata": {
      "original_file": "Expresul_Calarasi_0029.html"
    }
  },
  {
    "title": "Apel. Celebra ”Horă a Haiducilor” de la Bravicea are nevoie de renovare",
    "content": "De ani buni, Hora Haiducilor de la Bravicea, Călărași, a devenit un loc de atracție pentru trecători. Tot mai mulți oameni fac popas aici ca să o admire ca pe un simbol a l unirii la fapte bune și să facă fotografii memorabile.\n\nAșa cum s-au scurs mai bine de zece ani de când lucrarea impunătoare a fost înălțată pe o stâncă de la marginea traseului din dealul Bravicei, timpul și-a pus amprenta, iar haiducii prinși în horă au nevoie de ”straie noi”.\n\n”A venit timpul pentru o restaurare a „HOREI”. Eu, împreună cu primarul de la Bravicea – Alexei Zatic, o facem din cont propriu. În caz că cineva are plăcerea de a se alinia acestei porniri, vom fi foarte bucuroși! Această lucrare ne reprezintă pe toți”, este apelul lui Nicolae Vieru. Potrivit autorului lucrarea simbolizează ”poporul moldovean ca națiune, unit pentru cele mai înalte țeluri”.\n\nEra anul 2011 când cel care a gândit și a realizat lucrarea – sculptorul Nicolae Vieru de la Meleșeni, a pus macheta horei pe masa primăriei de la Bravicea, iar după ce a primit aprobarea și susținerea financiară, a purces la lucru. Impresiile oamenilor au fost dintre cele mai diferite la începuturi, iar la un moment dat chiar cineva a reușit să facă și unele stricăciuni, vandalizând lucrarea. Ulterior, locul a fost îndrăgit de toată lumea și a devenit tot mai popular, iar unii artiști au filmat chiar și videoclipuri aici.\n\nAcum, sculptorul a și început a reabilita lucrarea masivă lucrată în piatră, cumpărând materiale. El intenționează să înlocuiască porțiunile deteriorate, dar și să dea o culoare nouă și mai multă rezistență monumentului. Totodată, dacă se vor identifica resurse, autorul își propune să realizeze o platformă de piatră și să construiască trepte care vor ușura accesul către haiducii prinși în horă.\n\nCei care își doresc să dea o mână de ajutor, îl pot găsi pe Nicolae Vieru pe rețelele sociale, sau se pot adresa la Primăria satului Bravicea.\n\nNotă: Nicolae Vieru este un renumit pictor și sculptor călărășean, membru al Uniunii Meșterilor Populari din Moldova, care a realizat acum doi ani și sculpturile uriașe: ”Călărețul”, ”Arcașul lui Ștefan” și ”Dacul lui Decebal” care pot fi admirate în centrul orașului Călărași. Artistul are realizate o multitudine de lucrări și a participat la numeroase expoziții personale și de grup.",
    "metadata": {
      "original_file": "Expresul_Calarasi_0300.html"
    }
  },
  {
    "title": "A fost decisă soarta Școlii Profesionale din Călărași",
    "content": "Trei școli profesionale din Moldova vor fuziona cu alte instituții de învățământ profesional. Decizia a fost aprobată la ședința de miercuri a Guvernului, la propunerea Ministerului Educației.\n• Școala Profesională din Leova va absorbi cu Școala Profesională din Cimişlia .\n• Şcoala Profesională din Nisporeni va absorbi cu Școala Profesională din Călărași .\n• Școala Profesională din Râșcani va fuziona cu Școala Profesională din Drochia .\n\nConform deciziei executivului, personalul salariat din instituțiile publice absorbite va fi transferat, cu respectarea prevederilor legislației muncii, la instituțiile publice absorbante, asigurându-se integrarea acestuia în cadrul instituțiilor respective.\n\nÎn cazul imposibilității transferului unor salariați, disponibilizarea se va efectua în conformitate cu legislația muncii. Cheltuielile de disponibilizare a personalului persoanelor juridice absorbite vor fi asigurate din contul și în limitele mijloacelor financiare ale acestora.\n\nDan Perciun, Ministrul Educației și Cercetării, a explicat că instituțiile absorbit nu dețin programe acreditate și nici nu au actualmente elevi. Conform lui, în cazul școlii profesionale din Călărași, procesul de evaluare a programelor de studiu nici măcar nu a început.\n\n„Unele au zero elevi, de principiu. Fuziunea le va permite să beneficieze de programe acreditate și să poată atrage studenți în cadrul locațiilor care sunt în raioanele respective, dar va exista o singură instituție”, a punctat ministrul Educației.\n\nConform datelor pentru anul 2023-2023, circa 13.000 de tineri studiau în școlile profesionale de pe întreg teritoriul Republicii Moldova. În instituțiile de acest gen din întreaga țară sunt angajate peste 3700 de persoane.",
    "metadata": {
      "original_file": "Expresul_Calarasi_0245.html"
    }
  },
  {
    "title": "În jur de 1300 de copii din Călărași beneficiază acum de trei terenuri moderne de sport",
    "content": "În jur de 1300 de copii din Călărași beneficiază acum de trei terenuri moderne de sport, unde pot practica fotbalul, baschetul și voleiul la standarde europene. Datorită Programului Național „Statul European”, ediția I, în orașul Călărași a fost implementat cu succes un proiect destinat îmbunătățirii condițiilor pentru practicarea sportului de către copii.\n\nProiectul a prevăzut construcția și dotarea cu echipament necesar a unui Complex Sportiv la standarde europene. Acesta include un teren de minifotbal, un teren de volei și unul multifuncțional. De această infrastructură sportivă modernă beneficiază acum în jur de 1300 de copii care învață la cele trei instituții de învățământ din orașul Călărași, precum și elevii din localitățile raionului, care vin aici pentru a participa la diverse competiții sportive. De asemenea, și adulții din Călărași pot folosi aceste facilități pentru a practica sporturile preferate.\n\nPrimarul orașului Călărași, Victor Ambroci, spune că fără susținerea autorităților centrale, administrația locală nu ar fi reușit să realizeze un asemenea proiect ambițios pentru copii. „Un asemenea Complex Sportiv a fost doar un vis până nu demult pentru localitatea noastră. Acum, suntem foarte bucuroși că am reușit să ducem la bun sfârșit acest proiect de mult timp așteptat de copiii noștri, care jucau fotbal pe un teren distrus și fără condiții. Sunt sigur că acum orașul Călărași va crește mult mai mulți sportivi de performanță pentru loturile naționale, care vor duce faima Republicii Moldova, departe de hotarele ei”, a mai spus primarul.\n\nValoarea totală a investiției este de peste 6,1 milioane de lei, dintre care 5,5 milioane de lei sunt resurse financiare alocate de Guvernul Republicii Moldova, prin Fondul Național pentru Dezvoltare Regională și Locală, iar puțin peste 600 de mii de lei reprezintă contribuția comunității.",
    "metadata": {
      "original_file": "Expresul_Calarasi_0091.html"
    }
  },
  {
    "title": "Și în orașul Călărași există o străduță de caldarâm, ce datează de pe la mijlocul secolului trecut",
    "content": "După ce zilele trecute a vuit vestea precum că la Chișinău un caldarâm a fost asfaltat, iată că la Călărași situația e alta. Probabil că mulți dintre călărășeni nu cunosc că și în orașul Călărași există un drum de caldarâm. Acesta se găsește într-un cartier mărginaș al urbei – Karabliu, de pe strada Grigore Ureche, dar este ceva mai „tânăr” decât altele, datând de pe la începutul anilor 6o ai secolului trecut.\n\nLa colțul străzii de caldarâm se înalță Biserica ”Sfânta Cuvioasă Parascheva”, iar preotul Dumitru Rusu spune că a aflat din istorisirile lui Haralampie Butnaru, în vârstă de 93 de ani, unul dintre primii locuitori ai sectorului numit de localnici Karabliu, că străduța pavată cu caldarâm a fost realizată între ani 1962-1964 și trebuia să asigure accesul spre o școală, o grădiniță și un magazin ce urmau să fie ridicate aici.\n\n„Nu a fost să fie, pentru că un mare necaz s-a abătut asupra gospodarilor din zonă – alunecările de pământ au înghițit mai multe case. Atunci oamenii au plecat în număr mare din sector, după ce au primit locuri de casă în alte colțuri ale orașului, iar școala și gradinița nu au mai fost construite”, a declarat Dumitru Rusu. Preotul susține că ar fi frumos dacă strada Grigore Ureche ar fi reabilitată, pentru a fi transformată în atracție turistică, mai ales că biserica se află la nici zece pași de ea.\n\nVladimir Trifan și-a ridicat casa pe strada Grigore Ureche înainte de a fi construit aici drumul. Bărbatul spune că pavajul executat pe un pat gros de nisip, care se întinde pe un segment de circa un kilometru, ar fi arătat astăzi mult mai bine dacă oamenii nu-l săpau pentru a se conecta la conducta de apă sau de canalizare. „Îmi amintesc că a început construcția prin anul 1962, dar a durat aproape trei ani ca să fie gata. Trei oameni veniți de la nordul țării au stat aici în genunchi, bătând cu un ciocan de lemn fiecare petricică, așezând-o cu grijă una lângă alta. Din câte țin eu minte, piatra a fost adusă de la Ghidighici, cu trenul, iar apoi se încărca în camioane la gară și era adusă la deal. S-a muncit mult”, își amintește Vladimir Trifan.\n\nIar Vasile Dobîndă spune că era copil când se făcea drumul și are amintiri frumoase legate de acea perioadă când urmărea cum meșterii, așezați în genunchi, puneau cu mâna fiecare piatră și o fixau cu ciocanul. Tot el mai spune că strada și-a schimbat denumirea în repetate rânduri, lucru care reflectă vremurile zbuciumate: „În primii ani după ce a fost construit caldarâmul, oamenii și-au așezat casele de-a lungul drumului, iar de atunci nu au mai călcat niciodată prin glod. O vreme a fost chiar cea mai bună stradă de pe aici. A avut mai multe denumiri sovietice, iar acum poartă un nume românesc – Grigore Ureche, cronicarul”.\n\nLocalnicii spun că datorită temperaturii pe care o au pietrele nisipoase, aici zăpada rezistă cel mai mult, iar copii vin aici la săniuș în fiecare iarnă. Drumul, care nu a trecut reparații de-a lungul vremii, este deteriorat pe unele porțiuni, unde s-au făcut adâncituri din cauza săpăturilor.\n\nDeocamdată la Călărași nu s-a pus problema asfaltării străzii de caldarâm, iar părerile locuitorilor rămân a fi împărțite între a avea un drum neted, sau unul plin de istorie.",
    "metadata": {
      "original_file": "Expresul_Calarasi_0357.html"
    }
  },
  {
    "title": "Curajul de a învăța o meserie nouă nu are vârstă – a demonstrat-o o femeie de la Călărași",
    "content": "De câteva luni, viața unei tinere din satul Vălcineț, raionul Călărași a luat o întorsătură majoră. Ea și-a schimbat profesia, s-a angajat și se declară îndrăgostită de noul ei post de muncă.\n\nAna Pavlescu este o tânără în vârstă de 30 de ani, care după o lungă perioadă în care a lucrat ca bucătar, s-a gândit că a venit vremea să facă o schimbare, care i-ar asigura un trai mai bun pe viitor atât ei, cât și celor trei copii pe care-i crește de una singură.\n\nAna povestește că deși voia de mică să devină frizer, atunci când a împlinit 15 ani și a trebuit să facă o alegere, a ascultat de sfatul bunicii sale – că dacă va lucra bucătăreasă, va avea toată viața ce pune pe masă familiei. „Simțeam că nu fac ceea ce îmi este drag sufletului și parcă îmi lipsea ceva. Nu mă mai regăseam în meseria de bucătar, pentru că eu de mică iubeam să fac frizuri și îi tundeam și aranjam pe toți ai mei, chiar și pe vecinii din mahala. Acum iubesc ceea e fac și vin cu mare plăcere la muncă”, ne-a spus tânăra.\n\nPentru început, Ana a apelat la serviciile Direcției pentru Ocuparea Forței de Muncă din Călărași în speranța că va fi ajutată, iar specialiștii de acolo au încurajat-o să meargă la cursuri în domeniul de care s-a simțit mereu atrasă.\n\n„După o jumătate de an de cursuri de formare profesională, timp în care am fost primită bine de colegi și profesori, am trecut printr-un stagiu profesional în cadrul unui salon de frumusețe din oraș, de unde am putut „fura” din secretele meseriei de la colegele mai experimentate”, ne-a povestit Ana.\n\nFemeia a rămas să lucreze în salonul de frumusețe, chiar imediat după practică. Și dacă la început obișnuia să caute clienți ieșind în piața din apropiere și rugându-i să o lase să le facă o tunsoare, de la o săptămână la alta numărul de clienți care o caută e în continuă creștere. Tânăra ne-a povestit că într-una dintre zile a primit drept mulțumire un buchet de bujori. „Noi atragem ceea ce suntem, iar oamenii vin”, a precizat Ana.\n\nIulia Rață, proprietara salonului care a angajat-o, are doar cuvinte de laudă la adresa frizeriței, despre care spune că este responsabilă și atentă. „Ana se descurcă bine și e foarte conștiincioasă. Îmi doresc să rămână cât mai mult timp să lucreze aici, pentru că ne pare rău să ne despărțim de fetele care fie aleg să meargă peste hotare, fie se mută în altă localitate și renunță la munca în salon. Dar înțelegem că fiecare dintre ele are o situație diferită”, a declarat Iulia Rață.\n\nLa rândul său, Galina Enachi, specialist principal la Direcția pentru Ocuparea Forței de Muncă din Călărași, spune că se bucură de faptul că întreprinderea care a primit-o la lucru i-a oferit tinerei o șansă de a se afirma. Despre conlucrarea cu ea, specialista spune că a fost una deosebită, pentru că aceasta nu a refuzat nicio ofertă care i-a fost făcută și a dat dovadă de multă perseverență.\n\n„Pentru că Ana este dintr-o localitate mai îndepărtată, am discutat și despre oportunitatea de a-i oferi o indemnizație de mobilitate la angajare. Suma primită de șomeră a fost în mărime de 10569 de lei. Ana s-a declarat foarte mulțumită, spunând că astfel și-a pregătit copiii pentru școală și a cumpărat lemne pentru iarnă. Îi îndemnăm pe toți cei aflați în căutarea unui loc de muncă, sau pe cei care vor să învețe o meserie, să ne treacă pragul”, ne-a spus Galina Enachi.\n\nDe notat că aceste cursuri de formare profesională sunt absolut gratuite, iar pe toată durata lor șomerii primesc o bursă în mărime de 3685 lei lunar.",
    "metadata": {
      "original_file": "Expresul_Calarasi_0212.html"
    }
  },
  {
    "title": "Ajutor material pentru subiecții de probațiune din Călărași, care fac parte din familii social-vulnerabile",
    "content": "Consilierii de probațiune a Biroului de Probațiune Călărași, de comun cu reprezentanții filialei Călărași a Crucii Roșie, au adus bucurie în suflete subiecților de probațiune care fac parte din familii vulnerabile, sau au la întreținere mulți copii, sau cu dizabilitate. Aceștia, pe 24 mai, le-au distrbuit colete cu produse alimentare și produse de igienă, în contextul Zilei Familiei, care s-a sărbătorit pe 15 mai.\n\nAstfel, Biroul de Probațiune Călărași a identificat șapte subiecți de probațiune care fac parte din familii social-vulnerabile, a căror situație financiară este precară. „Organul de probațiune și-a propus să ofere beneficiarilor posibilitatea de a se bucura de sprijin și un mic ajutor umanitar, aceștia locuid în condiții extreme de sărăcie, unii dintre ei fiind chiar cu grad de dizabilitate”, explică Natalia Eni, consilier de probațiune, după care adaugă: „Și în contextul în care filiala Călărași a Crucii Roșii, avînd o serie de proiecte frumoase realizate pe parcursul anilor, a acceptat provocarea noastră, a participat și încurajat inițiativa Biroului de Probațiune, realizând o eventuală colaborare în vederea oferirii asistenței umanitare a subiecților de probațiune, iar persoanele aflate în conflict cu legea s-au bucurat de ajutorul pe care i l-am oferit”.\n\nNotă: Biroul de Probațiune Călărași reprezintă subdiviziunea teritorială a Inspectoratului Național de Probațiune, care activează având ca scop desfășurarea activitatății cu referire la menținerea siguranței comunității, a reabilitării sociale a persoanelor aflate în conflict cu legea pentru diminuării riscului de săvârșire a unor noi infracțiuni, oferind consiliere și asistență subiecților luați la evidență.",
    "metadata": {
      "original_file": "Expresul_Calarasi_0087.html"
    }
  },
  {
    "title": "Femei din Călărași și din alte 6 regiuni vor lansa afaceri reziliente la schimbările climatice",
    "content": "Circa 60 de femei din raioanele Nisporeni, Călărași, Basarabeasca, Leova, Dubăsari, UTA Găgăuzia și regiunea transnistreană au obținut granturi în valoare de până la 4.400 de dolari fiecare pentru a iniția în gospodăriile lor activități economice reziliente la schimbările climatice. Ieri, acestea au primit certificatele de grant, transmite expresul.md cu referire la moldpres.md.\n\nBeneficiarele au fost selectate în cadrul rundei a doua a concursului public organizat de proiectul Programului Națiunilor Unite pentru Dezvoltare (PNUD) „Comunități rezistente la schimbări climatice prin abilitarea femeilor”, finanțat de Suedia.\n\n„Aceste granturi sunt doar unul dintre instrumentele prin care proiectul oferă femeilor oportunitatea de a deveni agente ale schimbării în comunitățile lor, susținând practici inteligente de adaptare la schimbările climatice, care le oferă și venituri suplimentare”, a declarat la eveniment Karin Borovic, şef de secţie în cadrul Ambasadei Suediei la Chișinău\n\nPe lângă granturi, femeile vor mai beneficia timp de un an de mentorat în afaceri și instruire pentru aplicarea practicilor agricole durabile și prietenoase mediului, folosirea energiei verzi și a tehnologiilor eficiente energetic etc. În acest fel, ele vor putea lansa sau dezvolta cu succes afaceri în diverse domenii, precum ar fi apicultura, creșterea animalelor și păsărilor, managementul gunoiului de grajd, creșterea și prelucrarea plantelor medicinale, cultivarea legumelor în sere, dar și alte activități economice generatoare de venituri și reziliente la crizele climaterice și economice.\n\n„Sunt necesare acțiuni care vor contribui la sporirea accesului femeilor la activități de generare a venitului alternativ, precum și la cunoștințe și informații cu privire la gestionarea durabilă și rezilientă a resurselor naturale și agricole de care depind. Aceasta este și mai relevant în contextul în care, la nivel global, întreprinderile conduse de femei primesc doar 1-3% din finanțarea dedicată acțiunilor de adaptare la schimbările climatice”, a rezumat Silvia Pana-Carp, coordonatoare de programe la PNUD Moldova.",
    "metadata": {
      "original_file": "Expresul_Calarasi_0438.html"
    }
  },
  {
    "title": "Medicii de pe ambulanță din Călărași au fost bătuți, cu cruzime, de doi indivizi în stare de ebrietate",
    "content": "O echipă de medici de pe ambulanță au fost bătuți cu cruzime. Cazul a fost înregistrat la Nișcani pe 14 iulie.\n\nLa ora 02:21, un tânăr de 26 ani a solicitat Serviciul de Asistență Medicală Urgentă Prespitalicească pe motivul ,,plagă la antebraț”. Echipa AMU a ajuns în 9 minute la adresa indicată, lângă un izvor, unde a depistat doi bărbați în stare de ebrietate. La întrebarea ,,Ce s-a întâmplat?” felcerul echipei a fost agresat de către solicitant, iar la cererea de a se urca în ambulanță pentru examinare a fost lovit cu pumnii și picioarele la cap.\n\nÎn ajutor a ieșit conducătorul autoambulanței, care a fost lovit la cap și aruncat într-un șanț. După fapta săvârșită cu cruzime, indivizii au fugit în direcție necunoscută, iar felcerul în stare gravă a reușit să solicite ajutor. Membrii echipei SAMU Călărași au fost preluați de urgență de colegii săi și spitalizați cu diverse traumatisme.\n\nDupă acest incident terifiant, echipa s-a ales cu următoarele consecințe grave, astfel, felcerul a suferit traumă cranio-cerebrală, comoție cerebrală gr. I, fractură închisă a oaselor nasului, epistaxis și contuzia urechii pe stânga. Infirmierul a fost internat la spital cu contuzia țesuturilor moi a antebrațului iar, șoferul ambulanței cu contuzia mandibulei pe stânga și contuzia țesuturilor moi a antebrațului drept.\n\nLa fața locului a fost chemat un echipaj de poliție. Oamenii legii continuă investigarea cazului și urmează să stabilească circumstanțele în care s-a produs incidentul.",
    "metadata": {
      "original_file": "Expresul_Calarasi_0068.html"
    }
  },
  {
    "title": "Un artist originar din Călărași și-a expus lucrările la București",
    "content": "O expoziție de pictură cu genericul ”Albinele Mării Negre” a artistului plastic Vasile Rață, originar din Călărași, stabilit la București, a fost deschisă zilele acestea în capitala României, relatează moldpres.md.\n\nSolicitată de agenție, președintele Asociației ”Arbor”, managerul cultural Victoria Nagy Vajda, a menționat că Vasile Rață este un artist abracadabrant, asemenea unui continuator contemporan al dadaiștilor europeni și al avangardiștilor ruși. „Albinele Mării Negre” de Vasile Rață este a doua expoziție din seria „Window to Europe” de la Arbor.art.room, care-și propune ca de-a lungul acestui an să promoveze artiști cu rădăcini basarabene, care și-au început cariera la sfârșitul anilor ’80 și începutul anilor ’90. Acela a fost momentul prăbușirii cortinei de fier și al deschiderii de noi oportunități în spațiul occidental.\n\n”Vasile Rață, un artist format la Chișinău, Moscova, București și Milano, s-a remarcat prin opțiunea pentru teme ardente ale actualității, care țin de dinamica socială. Pornind de la ideea că artistul este o voce a cetății, o oglindă lucidă și sensibilă a lumii, Vasile Rață își gândește arta ca pe o luare de poziție față de evenimentele zilei. Privirea lui se oprește și asupra celor mai banale, modeste instantanee ale cotidianului, în căutarea umanității și a frumuseții. Lucrează cu materiale ”sărace” pe care le transfigurează cu dezinvoltură: maculatură, rotițe, cutii și flacoane, obiecte de uz casnic (printre care pâlniile, din care și-a format o adevărată colecție), instrumente și materiale de construcție. Această abilitate creatoare ne trimite cu gândul la mișcarea artistică – arte povera, răspândită în Italia la mijlocul anilor 1960, care punea în discuție și recalibra ideea de frumos. Deloc neglijabile sunt și uleiurile sale pe pânză de in sau desenele care amintesc de caietul unui inventator de obiecte „abracadabrante”, a mai spus Victoria Nagy Vajda.\n\nPotrivit sursei citate, în expoziția „Albinele Mării Negre” Vasile Rață explorează tensiunea și conflictul dintre oameni și natură, dar și conflictele interetnice. Sursa de inspirație inițială a fost un peisaj cu stupi abandonați de pe câmpurile din vecinătatea Mării Negre, din România și Bulgaria. Acest peisaj dezolant dialoghează azi cu noul peisaj ucrainean, cel al caselor părăsite și al comunităților despărțite și strămutate din calea războiului.\n\nNOTĂ: Vasile Rață s-a născut la 11 martie 1966 la Călărași. În perioada 1988-1990 a frecventat cursurile de la Institutul de Cinematografie din Moscova, Secțiunea de scenografie și filme, apoi, între anii 1990-1994 a studiat la Academia de Arte din București, secțiunea pictură. Din 1996 este membru al Uniunii Artiștilor Plastici din România.\n\nVernisajul expoziției va avea loc pe 27 aprilie și va fi deschisă până la 28 mai.",
    "metadata": {
      "original_file": "Expresul_Calarasi_0341.html"
    }
  },
  {
    "title": "Și celelate 7 primării din raionul Călărași și-au ales primarii",
    "content": "La Călărași, din cele 7 primării în care s-a desfășurat turul 2 al alegerilor locale generale, câte o primărie au câștigat următoarele partide: PAS, PP Renaștere, PP CUB,PLDM, PPPDA, PSRM și PDCM.\n\nFotoliul de primar al orașului Călărași a fost câștigat de Victor Ambroci, candidatul PAS. Pentru el și-au acordat votul de încredere 1971 de persoane, adică 58,91% din cei prezenți la vot. Cel de-al doilea candidat, Nicolae Rozembac, candidat CUB a obținut 41,09% din sufragii și 1378 de voturi. Tatiana Timofte, din localitatea Buda, candidat PP Renaștere a obținut 51,10% din totalul voturilor, acestea fiindu-i acordate de 186 de alegători. Iar pentru Vasile Stăvilă, candidat PDCM, au votat 178 de alegători, adică 48,90%. Primăria Țibirica a fost câștigată de candidatul CUB, Iacob Prascurov, cu 50,07% din sufragii. Pentru el a votat 376 de alegători. Iar contracandidatul său, Ion Iurcu de la PAS a obținut 49,93%, adică 375 de voturi. Pentru Gheorghe Movileanu, candidatul PLDM la funcția de primar al satului Frumoasa a votat 127 dintre alegători, obținând astfel 52.26%. Iar pentru Larisa Olaru, candidat PDCM a votat 116 alegători, acesta alegându-se cu 47,76%. La Horodiște primăria a fost obținută de candidatul PPPDA, Gheorghe Munteanu, pentru care au votat 421 de alegători, sau 55,84%. Iar contracandidatul PDCM, Petru Ceban a obținut 44,16%, pentru el votând 333 de oameni.\n\nPrimăria Păulești a fost câștigată de Mihail Ciobanu, candidat PSRM cu 55,81%, sau 186 de voturi și cel de-al doilea candidat, Mariana Luchian, candidat PAS, obținând 40,19% (125 de voturi), iar primăria Pîrjolteni a fost câștigată de candidatul PDCM, Vasile Coadă, pentru care au votat 286 de alegători (58,49%). Iar Dumitru Coadă, candidat CUB, a obținut 41,51% din totalul de 100, pentru el acordându-și votul de încredere 203 alegători.\n\nDe menționat că, din totalul celor 28 de primării, doar o primărie a fost obținută de un candidat independent, restul fiind obținute de candidații următoarelor partide politice: PAS – 13 primării, PP Renaștere – 2, PP CUB – 3, PLDM – 1 rpimărie, PPPDA – 1 pimărie, PSRM – 3 primării, PDCM – 3 primării.\n\nDetalii despre primul tur al alegerilor locale generale care s-au desfășurat la Călărași, citiți AICI.",
    "metadata": {
      "original_file": "Expresul_Calarasi_0204.html"
    }
  },
  {
    "title": "Și la Călărași oamenii au fost ”trași pe sfoară” și au rămas cu cardurile golite după ce au căzut în capcana rău-făcătorilor",
    "content": "În ultima perioadă la Călărași s-au înmulțit cazurile în care oameni au rămas fără toți banii de pe card după ce au fost victime ale escrocilor, dându-și seama prea târziu că au fost păcăliți.\n\nÎn ultimele luni tot mai mulți călărășeni au fost victime ale unor escrocherii, după ce au fost păcăliți să dea datele de la cardurile bancare pe care le dețin, sau alte date de identitate. Oamenii s-au pomenit cu cardurile golite, sau și mai rău, au aflat ulterior de la poliție că de pe cardurile lor au fost executate tranzacții dubioase, fapt pentru care sunt acuzați de complicitate în diverse scheme infracționale.\n\nMihai Jacota, șeful interimar al Inspectoratului de Poliție din Călărași, spune că infractorii abuzează de naivitatea călărășenilor în timp ce se află în străinătate, sau chiar în instituțiile penitenciare.\n\n„Schema funcționează cel mai des pe rețelele sociale, unde oamenii sunt abordați din numele unor prieteni sau rude apropiate, care le cer datele de la card sub diferite pretexte. Există însă și cazuri în care, aparent, oamenii ar fi sunați chiar de la bancă, iar pretinsul angajat de la celălalt capăt al firului, ar avea nevoie de anumite date pentru a remedia o problemă. Așa că unii oameni, creduli, dictează toate datele solicitate, iar escrocii le golesc cardurile”, povestește Mihai Jacota.\n\nAstfel, de la începutul anului la poliția din Călărași au fost înregistrate mai multe astfel de cazuri, iar oamenii au ajuns să declare pagube tot mai mari. Potrivit lui Mihai Jacota, au existat cazuri unde s-au extras de pe carduri sume mai mici, dar au fost înregistrate și cazuri cu sume de 20 de mii, 40 mii, sau chiar 56 mii de lei.\n\n„Am fost surprinși să primim și noi, polițiștii mesaje de acest gen din numele unei colege, a cărui profil de facebook a fost spart. Deci nimeni nu este protejat de astfel de tentative, anume de asta și trebuie să fim cu toții foarte atenți”, spune șeful interimar, după care vine cu un îndemn către cetățeni: „Un lucru trebuie de reținut: băncile niciodată nu vor cere datele de la card sau alte date de identitate prin telefon, pentru că ei dețin toată această informație în instituție. Verificați de fiecare dată dacă, într-adevăr, persoanele care vă solicită ajutor sunt reale și nu cădeți în plasa infractorilor”.\n\nGrav este faptul că de cele mai multe ori sumele pierdute nu se mai pot recupera, iar infractorii nu ajung să fie prinși, mai ales dacă operează dintr-o cu totul altă țară. Potrivit oamenilor legii, pe timp ce trece, faptele de înşelăciune îmbracă forme neaştepate, iar modurile de operare ale celor care încearcă şi obţin bani sau alte bunuri prin mijloace ilicite sunt din ce în ce mai complexe în spaţiul virtual. Îndemnul polițiștilor și reprezentanților băncilor comerciale pentru toate persoanele este să fie prudente și să nu cadă pradă infractorilor.",
    "metadata": {
      "original_file": "Expresul_Calarasi_0480.html"
    }
  },
  {
    "title": "Video / Activitățile unui grup criminal organizat din Călărași au fost deconspirate de polițiști",
    "content": "Activitățile unui grup criminal organizat din Călărași au fost deconspirate de polițiști. Potrivit infomațiilor, ofițerii Inspectoratului Național de Investigații, cu suportul mascaților de la BPDS ”Fulger”, sub conducerea procurorilor PCCOCS, au anihilat activitatea infracțională a unui grup criminal organizat specializat în atragerea potențialelor victime pentru participare la jocurile de noroc ilegale și ulterior estorcarea mijloacelor bănești, care erau pierdute în urma jocurilor, scrie poliția.md.\n\nAstfel, în urma măsurilor speciale de investigație și acțiunilor de urmărire penală întreprinse de către ofițerii Direcției investigații criminale a Inspectoratului Național de Investigație (INI), în comun cu cei ai Inspectoratului de Poliție Călărași și Direcției investigații analitice a INI, a fost identificat localul unde erau organizate jocurile de noroc ilegale, într-un oficiu de prestare a serviciilor TAXI din orașul Călărași. Acesta ar aparține unui bărbat cu vârsta de 37 de ani, așa-zisul ”supraveghetor” al jocurilor de noroc ilegale.\n\nÎn urma efectuării percheziției în local, oamenii legii au depistat în flagrant 10 participanți la jocurile de noroc ilegale, cu vârstele cuprinse între 34 și 67 ani, dintre care și lideri ai grupărilor criminale organizate, care fac parte din organizații criminale, cu așa-zisul statut de ”supraveghetori”.\n\nDe asemenea, a fost ridicat echipamentul folosit la desfășurarea jocurilor de noroc ilegale, precum și bani în diferită valută, destinați pentru a fi puși în joc, echivalent cu 106 000 de lei, o parte din bani fiind destinați pentru haznaua criminală, în așa numitul ”общак”.\n\nPersoanele depistate în local anterior au fost condamnate pentru diferite categorii de infracțiuni, iar unul dintre bărbați s-a dovedit a fi așa-zis ”supraveghetor” al raionului Călărași cu vârsta 55 de ani. Acesta a fost numit în acest rol de către conducători ai organizațiilor criminale conduse de așa-zișii hoți în lege – responsabili de pregătirea și asigurarea activității infracționale.\n\nÎn continuare oamenii legii efectuează măsuri speciale de investigație și acțiuni de urmărire penală, în special audieri, în vederea stabilirii metodelor și modului de transmitere a mijloacelor financiare către conducătorii organizațiilor criminale.",
    "metadata": {
      "original_file": "Expresul_Calarasi_0195.html"
    }
  },
  {
    "title": "O bibliotecă interactivă, pe patru roţi, a ajuns la Săseni",
    "content": "Ieri, 7 iunie, la Săseni a sosit Ludobusul Misiunii Sociale „Diaconia” împreună cu proiectul ”Biblioteca interactivă pe patru roți”.\n\nAstfel, zeci de copii, beneficiari ai Centrului Comunitar din Săseni, au avut parte de o zi cu surprize. Voluntarii Misiunii Sociale „Diaconia” le-au organizat jocuri în aer liber, ateliere de creaţie şi activităţi educative nonformulare. Alături de ei, cei mici s-au distrat şi au şi învăţat regulile de securitate electrică pentru a-şi petrece vara în siguranţă.\n\nMenționăm că proiectul ”Biblioteca interactivă pe patru roți” este realizat de către Misiunea Socială ”Diaconia” în colaborare cu reprezentaţii Premier Energy.\n\n„Acest proiect este unul inedit pentru că nu are loc în clasă, dar totul are loc prin joc, copiii nici nu-şi dau seama că în acest mod învaţă o regulă de securitate. Să nu se urce pe pilonii de electricitate, să nu atingă un cablu electric” a spus, pentru TVR Moldova, Veronica Moraru, reprezentant Premier Energy.\n\nPrin proiectul respectiv, organizatorii îşi propun să prevină cazurile de electrocutare.\n\nMenționăm că în această vară, voluntarii vor ajunge în peste 15 localităţi.\n\nProiectul Ludobus este destinat copiilor care au un acces limitat la jocuri și activități extrașcolare.",
    "metadata": {
      "original_file": "Expresul_Calarasi_0316.html"
    }
  },
  {
    "title": "Cinci elevi de la Călărași s-au înscris printre învingătorii Olimpiadei de Meșteșuguri artistice și tradiționale de la Sibiu",
    "content": "Cinci copii de la Călărași au participat la cea de a XXVI-a ediție a Olimpiadei „Meșteșuguri artistice tradiționale”, organizată de Muzeul Astra din Județul Sibiu.\n\nPână și ei au fost surprinși că au revenit acasă cu locuri premiante, de doi și trei, pentru că în acest an competiția a reunit peste 220 de participanți din 28 de județe ale României, dar și din Republica Moldova, Bulgaria și Mexic.\n\nCoordonatoarea grupului, Ana Caraman, care este profesoară de pictură la Școala de arte ”George Enescu” din Călărași, spune că a primit invitația de a participa la olimpiadă din numele directoarei Muzeului Casa Părintească de la Palanca, doamna Tatiana Popa. Iar experiența pe care a trăit-o alături de copii, a impresionat-o foarte mult.\n\n”Fiecare copil este talentat, iar scopul nostru ca profesori este să îi descoperim, să-i promovăm și să îi dezvoltăm. În echipă am avut și băieți, lucru mai puțin obișnuit, ținând cont de expresia că ”bărbatul nu ține acul”. Iată că noi am reușit să demonstrăm contrariul, iar băieții au revenit acasă cu locuri premiante. La Sibiu am întâlnit oameni foarte primitori și calzi, de la care ne-am încărcat cu multă energie pozitivă”, a declarat Ana Caraman.\n\nElevii înscriși în concurs s-au întrecut în 37 de tehnici meșteșugărești, precum: țesut la război vertical și orizontal, brodat, cusut, confecționat piese de port popular, podoabe, păpuși în port popular, opinci, dantelă cu ciocănele, ciucuri, împletit, împletit fibre vegetale, prelucrarea artistică a lemnului, sculptură lemn și altele. Copiii au revenit acasă plini de emoții și spun că abia așteaptă o nouă ediție a concursului pentru care se vor pregăti și mai mult.\n\n„Nu a fost simplu, dar am avut șansa să câștig locul al treilea și mă consider o norocoasă, pentru că aceasta a fost și prima mea experiență de acest fel. În cele cinci zile petrecute la Sibiu am avut foarte multe activități, am vizitat locuri deosebite, astfel că am adunat multe amintiri frumoase”, a declarat Mihaela Veleșca, care a participat la Secțiunea ”gherghef”, unde a țesut un covor Cerga. Colega ei, Vlada Guzic a participat la Secțiunea Brodat, și a fost premiată cu locul al treilea. ”Mi-a plăcut foarte mult experiența, am întâlnit mulți copii, care au niște talente nemaipomenite. M-a uimit faptul că oamenii își promovează tradițiile și obiceiurile. Am văzut multe cămăși tradiționale și am rămas uimită de istoricul acestora, mai ales când era povestit de cei care le purtau. Sper ca la anul să fim iar invitați”, a spus Vlada.\n\nOlimpiada a însemnat, pe lângă concursul de meșteșuguri: participarea la mai multe workshop-uri interactive, spectacole folclorice, concerte, expoziții , o paradă a portului popular, activități de mobilitate urbană și reciclare, dar și alte activități captivante. Toți elevii au fost premiați cu diplome oferite de organizatori – Muzeul ASTRA și Inspectoratul Școlar Județean Sibiu.",
    "metadata": {
      "original_file": "Expresul_Calarasi_0253.html"
    }
  },
  {
    "title": "Un festival al sunetelor de vioară s-a desfășurat la Călărași",
    "content": "Evenimentul a fost organizat în memoria maestrului lutier și voristului Vladimir Dodon, care a plecat din această lume acum 14 ani și care a fost supranumit ”Stradivarius de Călărași”, sau ”Omul care a făcut lemnul să cânte”.\n\nFestivalul- concurs al interpreților violoniști în memoria lui Vladimir Dodon s-a desfășurat pentru a cincea oară la Călărași. Strunele viorilor s-au făcut auzite atât pe scena Estradei de vară, care poartă numele regretatului lutier, dar și în întreg orașul.\n\nZece tineri violoniști, veniți de la școlile de artă din diferite raioane ale țării (Ungheni, orașul Cornești, Strășeni, Șoldănești, Nisporeni, Chișinău) s-au întrecut în măiestrie și au prezentat lucrările la două categorii: muzică clasică și muzică populară.\n\nA fost un adevărat regal, iar viorile i-au dus pe cei prezenți în minunata lume a sunetelor. \n\n Michela Voloc, de la Școala de Arte „Eugen Doga” din orașul Strășeni s-a ales cu premiul mare, impresionând publicul cu prestația sa. „Vioara a devenit un stil de viață pentru mine, nu mă mai imaginez făcând altceva. I-am consacrat deja șapte ani de studiu, iar acest concurs a fost cu adevărat frumos, mai ales că nu am avut emoții atât de mari cum mă așteptam”, ne-a spus Michela Voloc.\n\nLa rândul său,Vasile Toderașcu, directorul-fondator al festivalului, s-a declarat impresionat de prestația concurenților, subliniind că și în acest an la concurs au venit cei mai buni, așa cum era și firesc să fie pentru un festival ce poartă numele unui adevărat maestru al viorii. „Vrem să credem că de acolo, de sus, maestrul Vadimir Dodon ne vede și se bucură. Sunt fericit că am ajuns la ediția cu numărul cinci, iar acest festival va continua să adune lume bună la Călărași încă mulți ani de acum înainte”, a declarat Vasile Toderașcu, care de câțiva este stabilit cu traiul în România.\n\nPrietenii și familia fostului profesor de muzică Vladimir Dodon au retrăit emoții unice pe parcursul evenimentului. De pe scenă, soția și cele două fiice ale lui Vladimir Dodon au depănat amintiri și au mulțumit împătimiților de vioară pentru faptul că nu uită de numele regretatului lutier. „Eu nu l-am cunoscut pe lutierul Vladimir Dodon, dar am avut ocazia să-i cunosc familia, care este una cu suflet și inima mare. Știu că ceea ce vă doriți dumneavoastră, e ca acest concurs să aibă continuitate, de aceea vă doresc ca acest vis să se îndeplinească și să aveți toate susținerea autorităților publice locale”, li s-a adresat acestora, Zinaida Țurcanu, vicepreședinta raionului Călărași.\n\nȘi la această ediție, președinte al juriului a fost nimeni altul decât Mihail Agafița – director artistic și prim- dirijor al Orchestrei Simfonice a Filarmonicii Naționale ”Serghei Lunchevici”, care a destins atmosfera de la festival și printr-un recital de excepție, alături de colegii săi din „Select Cvartet”.\n\nFestivalul- concurs al interpreților violoniști în memoria lui Vladimir Dodon a fost organizat de către Asociaţia Obştească „Casa viorii” în comun cu Direcția Cultură și Turism și Primăria orașului Călărași. La final, concurenții au primit diplome, trofee și premii bănești din partea organizatorilor.\n\nNOTĂ: Vladimir Dodon a cântat în Orchestra ”Ciobănaș” mai bine de trei decenii, evoluând pe multe scene ale lumii alături de colegii săi și fascinându-i pe toți cu vioara sa. Pe profesorul de muzică Vladimir Dodon, renumit meșter lutier, lumea îl cunoaște mai ales ca fiind unul dintre cei mai iscusiți creatori de instrumente populare cu corzi de la noi.\n\nVladimir Dodon s-a născut la 28 mai 1949 în orașul Călărași. Absolvent al Școlii Pedagogice din Călăraşi, secția Dirijat coral, și al Institutului de Arte „Gavril Musicescu” la Dirijat orchestra de muzică populară, viitorul lutier de renume a învățat să cânte la mai multe instrumente muzicale din frageda copilărie. Lutierul de la Călăraşi a deprins cu adevărat meseria abia la începutul anilor ’90, când a fost trimis la studii peste Prut. Mai întâi, a învățat la Cornel Subani, doctor-inginer in acustica viorii, și la Virgil Bosu, director la Opera din Timișoara. În România a mai făcut un stagiu la fabrica din Reghin, după care a ajuns la Claire Fontaine, în Franța. Acolo l-a cunoscut pe Sorin Voicu, violonist în Orchestra Overj. La recomandarea acestuia, și-a perfecționat cunoștințele în atelierele renumiților Jean Friederich Schmidt și Silviu Sorret din Clermont Ferrant.\n\nÎn anul 2006 lui Vladimir Dodon îi reușește o lucrare unică în toată Europa: a confecționat toate instrumentele pentru o orchestră de cameră – 12 viori, patru viole și două contrabasuri. Cu aceste instrumente la Chișinău a fost susținut un spectacol extraordinar de către Orchestra de Cameră de la Sala cu Orgă.\n\nÎn 20 de ani Vladimir Dodon a confecționat peste 100 de viori care astăzi răsună în Franța, Germania, Italia, SUA etc.\n\nRegretatul violonist al Orchestrei ”Ciobănaș” s-a stins din viață la 31 octombrie 2009, la doar 60 de ani. În memoria celebrului lutier la Călărași este organizat an de an Festivalul – concurs național al interpreților violoniști „Vladimir Dodon”, iar Estrada de vară din orașul Călărași îi poartă numele.",
    "metadata": {
      "original_file": "Expresul_Calarasi_0317.html"
    }
  },
  {
    "title": "Tinerii dansatorii din Răciula vor avea costume naționale noi",
    "content": "48 de costume tradiționale pentru cele 24 de fete și 24 de băieți, membri ai ansamablului de dans din satul Răciula, vor fi achiziționate grație unui proiect depus de Asociația de Băștinași (AdB) ”Răciulenii” prin intermediul Grupul de Acțiune Locală (GAL) ”Codrii Călărașului” și finanțat Agenția de Intervenție și Plăți pentru Agricultură.\n\nDe asemenea, proiectul prevede achiziționarea echipamentelor muzicale pentru Casa de cultură, inclusiv boxe, microfoane, cabluri etc, pentru care se vor cheltui 70,800 lei.\n\nRestul sumei urmează a fi acoperită de către comunitate. De aceea, membrii AdB „Răciulenii” se adresează tuturor răciulenilor să contribuie, în măsura posibilităților, la implementarea acestui proiect destinat copiilor și prin care vor fi perpetuate tradițiile naționale.\n\n„Grație acestui proiect, cele 2 grupuri de dansatori vor putea să reprezinte cu mândrie satul la diferite concursuri naționale și chiar internaționale. Închirierea costumelor, practicată în prezent, este o procedură costisitoare și complicată”, se arată într-o postare pe Facebook.",
    "metadata": {
      "original_file": "Expresul_Calarasi_0252.html"
    }
  },
  {
    "title": "În această săptămână la Călărași va fi sărbătorită diaspora",
    "content": "Pe 11 august, la Călărași va fi organizat un eveniment dedicat diasporei. Astfel călărășenii vor sărbători zilele diasporei, scrie cooltura.info .\n\nLa eveniment sunt invitați toți doritorii. Acțiunea va avea loc în scuarul Primăriei orașului Călărași și la estrada de vară „Vladimir Dodon” (amfiteatru).\n\nÎn această zi va fi organizat un târg al meșterilor populari din zonă, unde își vor etala lucrările confecționate cu atâta dibăcie și măiestrie, iar călărășenii din diaspora vor putea să le achiziționeze.\n\nSărbătoarea, de asemenea, va fi însoțită de muzică autohtonă: orchestra de muzică populară „Ciobănaș”, ansamblul de dansuri „Codrenii”, dar și multe alte surprize pentru toți. Iar invitații speciali au evenimentului sunt Constantin Cobîlean jr. și Pasha Parfeni.\n\nCei care vor trece pe la Călărași în ziua de 11 august vor mai avea ocazia să admire mai mule expoziții de:\n• Panouri cu 15 persoane din diaspora care sunt activi și ambasadorii noștri acolo unde trăiesc și activează, căci sunt personalități remarcabile.\n\nEvenimentul „Zilele Diasporei la Călărași” a ajuns la cea de-a V-a ediție și face parte dintr-un program extins al Biroului Relații cu Diaspora.",
    "metadata": {
      "original_file": "Expresul_Calarasi_0481.html"
    }
  },
  {
    "title": "Raionul Călărași are președinte, dar și doi vicepreședinți. Vedeți cine sunt",
    "content": "Nicolae Drăgănel, reprezentantul Partidului Acțiune și Solidaritate (PAS) a fost ales președintele raionului Călărași. Acesta a ocupat anterior funcția de consilier orășenesc la Călărași, în perioada 2019-2023.\n\nVicepreședinții aleși ai raionului sunt Margareta Florea și Ion Revenco, și ei de la PAS.\n\nNicolae Drăgănel a fost ales cu 30 de voturi din 33. Doar trei consilieri CUB s-au abținut. În ultimii patru ani, Nicolae Drăgănel a ocupat funcția de director adjunct pentru educație la Liceul Teoretic ”Mihail Sadoveanu” din orașul Călărași, fiind absolvent al Facultății de Istorie a Universității de Stat din Moldova. De-a lungul timpului, președintele nou-ales a ocupat mai multe funcții manageriale, atât în țară, cât și în străinătate, acolo unde s-a aflat o perioadă îndelungată. Înainte de a reveni acasă, timp de 12 ani, a exercitat funcția de maistru de șantier la una dintre cele mai prestigioase firme din Portugalia.\n\n„Foștii mei colegi consilieri îmi cunosc poziția civică, atitudinea corectă și dârză în oricare circumstanță, dar în mod special acolo unde se încearcă să se comită abuzuri. În calitate de președinte de raion al raionului Călărași voi promova aceleași principii de viață: sunt corect, respect legea, iar în calitate de administrator de buget vă promit că nici un ban public nu va fi cheltuit irațional. Trebuie să recuperăm încrederea cetățeanului în Consiliul raional Călărași, care a fost cumva afectată în ultimii ani. Îi îndemn pe toți colegii să ne conjugăm eforturile, să lucrăm în echipă, pentru că doar împreună vom face lucruri frumoase”.\n\nDupă ce a fost ales, noul președinte Nicolae Drăgănel a propus două candidaturi pentru funcția de vicepreședinți, care au fost votate cu câte 26 de voturi ale consilierilor. De la vot s-au abținut cei șapte consilieri PSRM.\n\nEste vorba de Margareta Florea, metodistă la Direcția Învățământ Tineret și Sport Călărași, care este și profesoară de limbă română la Liceul Teoretic „Mihail Sadoveanu” din orașul Călărași și va fi responsabilă de domeniul social. Iar Ion Revenco, contabil-șef la Primăria comunei Dereneu, va fi responsabil de sfera economică a raionului.\n\nDatele Comisiei Electorale Centrale arată că la alegerile locale din 5 noiembrie, PAS a obținut cele mai multe voturi pentru Consiliul Raional Călărași – 44,06% și are cei mai mulți consilieri – 17.",
    "metadata": {
      "original_file": "Expresul_Calarasi_0194.html"
    }
  },
  {
    "title": "Agricultorii din sectorul culturilor cu valoare adăugată a raionului Călărași - familiarizați cu oportunitățile Programelor IFAD în dezvoltarea sectorului irigării",
    "content": "Pe 26 aprilie, în incinta Incubatorului de Afaceri din orașul Călărași, a fost organizat un atelier regional de informare și instruire de promovare a investițiilor în infrastructura de irigare și irigarea la scară mică pentru micii fermieri, tinerii antreprenori și femeile din sectorul agricol, reprezentanți a Asociațiilor Utilizatorilor de Apă și Irigare din raioanele Călărași și Strășeni. Acesta a fost organizat de către Unitatea Consolidată de Implementare a Programelor Fondului Internațional de Dezvoltare Agricolă (UCIP IFAD), Asociația Națională de Dezvoltare Rurală (ACSA) și Direcția economie, agricultură și dezvoltare rurală a Consiliului Raional Călărași.\n\nAtelierul regional de informare – instruire „Irigarea îți poate aduce profituri esențiale cu prețuri competitive în anii secetoși” a fost implementat în cadrul Campaniei de informare a Proiectul „Îmbunătățirea Capacităților pentru Transformarea Zonei Rurale (TRTP)”, proiect conceput pentru a sprijini investițiile în infrastructura rurală productivă și consolidarea fermierilor mici și a afacerilor din zona rurală prin promovarea implementării tehnologiilor climatice inteligente. Proiectul este implementat de Ministerul Agriculturii și Industriei Alimentare (MAIA), prin intermediul UCIP IFAD, în baza Acordului de finanțare semnat între Guvernul Republicii Moldova şi Fondul Internațional de Dezvoltare Agricolă (IFAD) şi are ca scop stimularea creșterii economice rurale la scară largă și reducerea sărăciei prin investiții şi intervenții complementare în zonele mai vulnerabile și defavorizate la climă din toată țara prin acordarea investițiilor în infrastructura de irigare care se axează pe sisteme micro și mici de irigare.\n\nInstruirea celor circa 30 de producători agricoli a fost realizată de Anatolie Fală, director de programe ACSA, asistat de către Andrei Bricicari, coordonator regional ACSA. Prezent la eveniment, Mihail Diacon, specialistul principal în domeniul agricol la Consiliul raional Călărași, a menționat despre rolul irigării în dezvoltarea agriculturii cu valoare adăugată a raionului, precum şi faptul că irigarea asigură adaptarea la schimbările climatice actuale şi accesul echitabil la apă prin intermediul Asociaţiilor de Utilizatori de Apă la Irigare (AUAI) din raionul Călărași. „Având în vedere poziționarea geografică a raionului, specificul zonei supuse riscului sporit al secetei, care în ultimii ani a devenit mai frecventă datorită schimbărilor climatice, tot mai multe suprafețe agricole fiind afectate cu un impact economic și nu doar economic, destul de simțitor…”, a subliniat dânsul.\n\n,,Implementarea proiectului este precedată de suport şi servicii de consultanţă tehnică gratuită prin intermediul consultanților Asociației Naționale de Dezvoltare Rurală (ACSA), prin diseminarea informațiilor și identificarea grupelor – clienți şi micilor fermieri; fondarea de loturi demonstrative de promovarea a tehnicilor eficiente de irigare; identificare și Formarea de Formatori și instruirea aplicaților la granturi; suport practic beneficiarilor la pregătirea pachetelor de cereri pentru aplicarea la Fondul de Adaptare/IFAD; consultanță specializată post-instalare la aplicarea irigării la scară mică şi promovarea tehnicilor de irigare la scară mică pentru încurajarea adoptării de tehnologii inteligente de economisire a apei şi creșterea rezilienţei micilor fermieri prin adoptarea de practici agricole inteligente de adaptare la schimbările climatice. Din aceste considerente sântem prezenți în Călărași, cu scopul de a oferi suportul maxim informațional pentru a cointeresa și încuraja agricultorii din ambele raioane să aplice la proiect, să acceseze fondurile, astfel să-și îmbunătățească condițiile de producere, adaptabile la schimbările climatice și nu în ultimul rând, să sporească economia în regiune”a specificat Anatolie Fală.\n\nÎn cadrul atelierului au fost examinate aspectele aferente cerințelor Proiectului Îmbunătățirea Capacităților pentru Transformarea Zonei Rurale , în special s-a adus la cunoștință scopul, obiectivele și oportunitățile oferite de componenta Propiectului TRTP: Gestionarea adaptată la schimbările climatic a apelor în gospodăriile agricole”.\n\nImplementarea proiectului nominalizat are două componente – abordări de investiţii şi sprijin financiar, care includ:\n• asistență financiară sub formă de Granturi în valoare maximă de 300 000 dolari SUA unui Grup – client (grup de minim 20 beneficiari eligibili) , iar în cazul în care sunt mai puţin beneficiari valoarea maximală a grantului se va calcula după formula: 15 000 dolari SUA x Numărul de beneficiari , și o contribuție de coparticipare de minim 10% a membrilor Grupului – client. Astfel, Grupul – client, eligibil trebuie să fie format din minim 5 mici fermieri, cu până la 10 ha teren agricol fiecare, înregistrați sub o formă organizatorico juridică, şi cu o activitate economică agricolă pe parcurs a cel puţin 1 an. Suprafața sistemului de irigare finanțat pentru acest grup de beneficiari va fi de maximă 100 hectare . Investiţiile eligibile la această componentă includ: a) sisteme de irigare la scară mică conectate la SCI, fie din cadrul AUAI sau de la sursa de apă existentă în localitate, care vor include stație de pompare, conductă de aducțiune a apei, bazin de acumulare a apei căptușit cu geotextil cu până la 15.000 mc, şi b) construcția/reabilitarea lacurilor/iazurilor de acumulare a apei utilizate exclusiv pentru irigare;\n• suport financiar sub formă de Granturi – investiţi cu valoarea maximă 7.500 dolari SUA , și o contribuție de coparticipare de minim 30% a potențialului beneficiar, pentru producătorii agricoli – micii, tinerii antreprenori şi femei din arii rurale (cu excepția or. Chișinău și Bălți), care cultivă până la 10 hectare de terenuri agricole (proprietate și/sau arendă pe termen lung), au o afacere juridic înregistrată (SRL, GȚ, ÎI), nu are datorii față de nici o autoritate a statului, deține toate autorizațiile necesare, conectarea la infrastructura de irigare (sursă de apă, din cadrul SCI, şi/sau a AUAI) şi vine cu o contribuţie de cel puțin 30% la valoarea grantului.\n\nTotodată, directorul de programe ACSA, a venit cu exemple de bune practici, comparații, accentuând totodată și aspectele negative.\n\nA doua parte a atelierului a înscris etapele de implementare a proiectului și oportunitățile de asistență tehnică și consultanță la elaborarea și depunerea cererilor de finanțare cu grant. Au fost explicați pașii de accesare a asistenței tehnice și granturilor de investiții în sectorul irigării oferite beneficiarilor de Proiectul UCIP IFAD (cu prezentarea spotului).\n\nLa subiectul identificării potențialilor beneficiari ai Loturilor demonstrative, detaliat au fost explicate criteriile de eligibilitate, metoda de elaborare și prezentare a propunerilor de înființare, criteriile de selectare și evaluare.\n\nAtelierul au decurs într-o manieră constructivă cu exemple, îndrumări, împărtășiri de experiențe, iar caracterul interactiv a contribuit la perceperea deplină a informației propuse. Pe final, cei prezenți cointeresați de apelul și referințele primite, au completat chestionarele de participare la proiect.\n\nNotă: Persoanele și instituțiile cointeresate în implementarea proiectelor de dezvoltarea a infrastructurii şi sistemelor de irigare la scară mică pot contacta informaţii suplimentare pe pagina web UCIP – IFAD: www.ucipifad.md/granturi sau a implementatorului Asociației Naționale de Dezvoltare Rurală (ACSA), web: www.acsa.md",
    "metadata": {
      "original_file": "Expresul_Calarasi_0340.html"
    }
  },
  {
    "title": "Orașul Călărași are primar. Acesta este Victor Ambroci",
    "content": "Pentru Victor Ambroci au votat 1976 de călărășeni, din cei 3400 câți au ieșit ieri la vot. În turul II, candidatul PAS a obținut 58,91% . Acesta l-a devansat cu 598 de voturi pe Nicolae Rozembac, candidatul Partidului Politic Coaliția pentru Unitate și Bunăstare.\n\nVictor Ambroci nu este străin de administrația publică locală. După ce timp de trei ani a activat în cadrul Consiliului raional Călărași, în funcția de șef al Secției Economie, în perioada 2015-2019 a fost viceprimar al orașului. În ultimii patru ani a fost consilier orășenesc, dar și managerul Incubatorului de Afaceri din orașul Călărași.\n\nÎn anul 2008 Victor Ambroci a absolvit studiile de licență în cadrul Academiei de Studii Economice din Republica Moldova, fiind licențiat în economie. A continuat studiile în masterat, iar în 2011 a primit titlul de master în științe economice. Acum un an, a absolvit un nou master de profesionalizare în cadrul Academiei de Administrare Publică, obținând titlul de master în științe administrative.\n\n”Doresc să mulțumesc tuturor călărășenilor care mi-au acordat încrederea și m-au votat, atât tinerilor, cât și seniorilor, care m-au primit în casele lor, care m-au ascultat, care au crezut şi cred în mine. Mă adresez în egală măsură și tuturor celor care nu m-au votat, pentru că nu o să dezamăgesc pe nimeni, iar împreună o să aducem orașul Călărași la standardul de oraş civilizat, oraş european”, a fost primul mesaj postat de noul primar pe pagina sa de facebook.\n\nContactat de ”Expresul”, Victor Ambroci a de declarat că se simte onorat de voturile primite și că: ”Munca grea abia acum începe. Zilele următoare vom prioritiza problemele pe care le are orașul şi vom începe să acţionăm”.\n\nPrincipalele puncte ale programului său electoral includ: reabilitarea scuarurilor și parcurilor publice; renovarea drumurilor, extinderea iluminatului public și rețeaua de canalizare; modernizarea grădinițelor și mărirea numărului de locuri pentru copii; modernizarea serviciului de salubrizare și evacuarea deșeurilor menajere; construcția unui centru de plasament pentru câinii fără stăpân.\n\nVictor Ambroci are 40 de ani, este căsătorit și are doi copii.",
    "metadata": {
      "original_file": "Expresul_Calarasi_0205.html"
    }
  },
  {
    "title": "La Răciula, lupta cu deșeurile este mai mult zădarnică",
    "content": "La doar câțiva kilometri de orașul Călărași, în comuna Răciula, situația este aproape trasă la indigo. După ce primăria a căutat soluții să remedieze problema colectării deșeurilor care zăceau la întâmplare, a achiziționat printr-un proiect tomberoane și le-a oferit gratuit gospodarilor, unii dintre ei tot continuă să arunce gunoaiele după bunul plac.\n\nMaria David, primarul localității, ne-a povestit că luptă cu deșeurile deja de cinci ani, iar eforturile sale se dovedesc a fi pe alocuri zadarnice. „Avem peste 350 de gospodării care au contracte de evacuare a deșeurilor, au primit tomberoane, iar de două ori pe săptămână le trece pe la poartă autospeciala venită de la Călărași. Cu toate astea, chiar ieri am făcut înconjurul localității și am descoperit grămezi de deșeuri aruncate pe unde vrei”, povestește ea. Astfel, răciulenii s-au pomenit în-conjurați de trei gunoiști necontrolate: una în Dealul de la Nișcani, dinspre care vine constant fum greu peste sat și care poluează fântânile din sat, încât locuitorii aproape că au rămas fără de apă potabilă, una la Parcani și alta la Răciula.\n\nChiar dacă situația s-a mai îmbunătățit în ultimii ani, oricum este una alarmantă. Cea mai defectuoasă situație se atestă la Parcani, unde colectarea gunoiului de pe la porți este aproape imposibilă pe unele porțiuni de drum din cauza așezării geografice.\n\nMaria David consideră că răciulenii vor putea scăpa de gunoaie abia atunci când se va implementa Programul național „Deșeuri solide în Republica Moldova”. „Vom avea atunci temei să insistăm și pe colectarea separată a plasticului, pentru că mai multe tentative au eșuat, chiar dacă am reușit să achiziționăm prin proiect containere speciale. Până una alta ne descurcăm cum putem”, a afirmat doamna primar.\n\nAmintim că prin Programul „Deșeuri solide în Republica Moldova” urmează să fie construit primul depozit de gestionare a deșeurilor cu infrastructură necesară, în zona care include raioanele Ungheni, Nisporeni și Călărași. În acest sens, vor fi realizate mai multe activități, printre care procurarea de containere pentru colectarea deșeurilor din poartă în poartă, construcția stațiilor de sortare și de compostare în satul Florițoaia Veche, raionul Ungheni, construcția stațiilor de transfer al deșeurilor, precum și lichidarea gunoiștii neautorizate din satul Nișcani și a gropii de gunoi din orașul Nisporeni.",
    "metadata": {
      "original_file": "Expresul_Calarasi_0086.html"
    }
  },
  {
    "title": "32 de ani de colaborare între raionul Călărași și orașul Bühl din Germania, cu proiecte multe și suport continuu",
    "content": "Anul acesta se fac 32 de ani din momentul înfrățirii dintre raionul Călărași și orașul Bühl din Germania, acordul de parteneriat fiind semnat încă la 25 octombrie 1995.\n\nPrietenia dintre cele două unități administrativ-teritoriale s-a caracterizat de-a lungul timpului printr-un șir de vizite reciproce, dar și printr-un suport continuu oferit de partenerii germani. Așa au apărut, în raionul Călărași, și cele trei posturi de pompieri voluntari: la Onișcani, Sipoteni și Bravicea, care au fost dotate cu echipaj performant și chiar cu autospeciale.\n\nSăptămâna trecută, un grup de pompieri din orașul Bühl a adus în dar călărășenilor alte două autospeciale de intervenție – prilej de bucurie pentru pompierii din orașul Călărași, dar și pentru un grup de voluntari din satele Pitușca și Vărzăreștii-Noi. Și asta pentru că una dintre mașini va rămâne în gestiunea Secției Situații Excepționale, iar cealaltă a și ajuns la Pitușca, unde se lucrează deja la amenajarea unui sediu pentru un viitor post de pompieri voluntari.\n\nPotrivit Zinaidei Țurcanu, cadoul oferit de germani reprezintă un gest frumos, pentru care autoritățile călărășene sunt recunoscătoare. ”Ne bucură această reanimare a relațiilor de prietenie cu prietenii noștri germani. Am fost surprinsă să descopăr că primăria din Buhl are angajat un specialist care se ocupă doar de buna colaborare cu orașele înfrățite. E ceva extraordinar. Aflându-mă în Germania, am trăit emoții de mândrie să descopăr că la o asemenea distanță de casă se vorbește despre Călărași, că se admiră fotografii cu locurile frumoase pe care le avem, iar în școlile din oraș chiar există anumite zile în an care copiii gătesc împreună cu specialiștii din administrația locală bucate tradiționale moldovenești. E ceva absolut uimitor”, ne-a spus vicepreședinta.\n\nÎn perioada 31 octombrie- 3 noiembrie, pompierii germani au oferit și instruiri practice pentru grupurile de pompieri voluntari din raion, dar și pentru salvatorii de la Secția Situații Excepționale Călărași. Potrivit lui Nicolae Steclari, șeful instituției, mașina pe care au primit-o este una deosebită de cele pe care le au în dotare. ”Autospeciala nu este una pentru stingerea incendiilor, dar una pentru descarcerare, fiind dotată cu un puternic generator de energie, cu mecanisme de descarcerare, având chiar și o barcă ce poate fi utilizată atât pe apă, cât și pe zăpadă, având tălpi metalice în acest sens. E o mașină care ar putea fi utilizată în diverse situații critice și care ne va fi de un real folos”, a punctat Nicolae Steclari.\n\nAutoritățile de la Călărași mizează pe o bună colaborare de viitor și își propun dotarea cu echipamente și mașini a încă două posturi de pompieri voluntari în comuna Hârjauca, care are în componență patru localități, dar și la Pîrjoteni, unde ar putea fi deservite satele Horodiște, Buda, Ursari și Căbăiești.\n\n”Dacă ne reușește acest lucru, putem spune că raionul Călărași este bine asigurat pentru a interveni în termeni cât mai restrânși la stingerea unor incendii. Secția Situații Excepționale oricum iese imediat la orice chemare, doar că există cazuri când pompierii voluntari ne întorc din drum, atunci când reușesc să localizeze imediat incendiile, sau rezolvă alte situații excepționale de unii singuri”, a mai adăugat Nicolae Steclari.\n\nMenționăm că aniversarea de 30 de ani din momentul înfrățirii dintre raionul Călărași și orașul Bühl din Germania a fost marcată prin mai multe activități comune, inclusiv printr-un concurs de fotografii ale călărășenilor care au ajuns să fie premiate și expuse pe cărți poștale, dar și în format mare, atât în Germania, cât și în alte țări unde există orașe înfrățite.\n\nConcursul online de fotografii cu genericul “Acasă la Călărași” a fost lansat încă în primăvara anului 2020, însă a fost sistat din cauza pandemiei de Covid 19 și reluat abia în această vară. Învingătorii au fost desemnați prin vot online, după ce și-au transmis lucrările către o platformă web special creată în acest sens. În concurs au intrat peste o sută de fotografii, realizate de 35 de participanți, care au surprins peisaje pitorești din raionul Călărași, diferite îndeletniciri ale oamenilor locului, evenimente, monumente arhitecturale, etc.",
    "metadata": {
      "original_file": "Expresul_Calarasi_0439.html"
    }
  },
  {
    "title": "Satul European: Apă la robinete pentru alte 230 de gospodării din comuna Răciula",
    "content": "230 de gospodării din comuna Răciula beneficiază de apă la robinete. Acest lucru se datorează Programului Național „Satul European”.\n\nProiectul a inclus construcția a peste 6,3 kilometri de rețele de apeduct, instalarea a 18 hidranți și conectarea a 230 de branșamente. De asemenea, la apeduct au fost conectate toate instituțiile publice: grădinița, gimnaziul, casa de cultură, oficiul medicilor de familie, primăria, precum și șapte întreprinderi locale și trei obiective turistice, inclusiv una dintre cele mai vechi așezări monahale din țară – mănăstirea Răciula.\n\nMaria David, primara comunei, spune că satul Răciula niciodată nu a avut un apeduct centralizat, iar pentru majoritatea sătenilor apă la robinet era, până mai ieri, un vis irealizabil. În ultimii ani, majoritatea fântânilor din sat au secat, iar în celelalte rămase nivelul apei a scăzut drastic. Oamenii erau nevoiți să aducă apă cu căruța sau cu mașina de la câteva fântâni din partea centrală a satului, unde nivelul apei era mai ridicat. Dar și în acele fântâni, mai ales vara, dacă erau suprasolicitate, nivelul apei scădea semnificativ în a doua jumătate a zilei. Atunci oamenii parcurgeau kilometri întregi în căutarea apei în altă parte. „Era o mare problemă, în special pentru mamele cu copii mici, bătrânii singuratici sau persoanele cu dizabilități care nu puteau să meargă să-și aducă apă de la distanțe mari. Acum, datorită Programului Național „Satul European”, situația s-a schimbat”, a subliniat dânsa, după care a mai adăugat: „Acum, apa ajunge și în cele mai îndepărtate colțuri ale satului, acolo unde oamenii au trăit ani de zile cu speranța că vor avea apă în gospodării. Această realizare ne oferă condiții de trai mai bune. Asta înseamnă apă la robinet, mașină de spălat funcțională, veceu și baie în casă”.\n\nMaria David a mai subliniat că acum lucrează la un nou proiect pentru a aduce apa în fiecare gospodărie din Răciula.\n\nÎn prezent, sistemul centralizat de apă conectat la fântâna arteziană din comuna Răciula deservește un total de 370 de gospodării casnice, în care locuiesc în jur de 1400 de persoane din cei 2400 de locuitori ai comunei.\n\nValoarea totală a proiectului se ridică la aproximativ 3,6 milioane de lei, din care 2,2 milioane au fost alocate de Guvernul Republicii Moldova, prin Fondul Național de Dezvoltare Regională și Locală, iar administrația publică locală a contribuit cu aproape 1,4 milioane de lei.\n\nPână în prezent, în cadrul Programului Național „Satul European”, ediția 1, au fost finalizate 123 de proiecte legate de asigurarea cu apă și canalizare a localităților țării, dintr-un total de 154 de proiecte aprobate.",
    "metadata": {
      "original_file": "Expresul_Calarasi_0069.html"
    }
  },
  {
    "title": "Un beci impunător, vechi de două secole, poate fi văzut în curtea Inspectoratului de Poliție de la Călărași",
    "content": "Aflat cam la jumătate de cale între Chişinău şi Ungheni și beneficiind de un drum național ce duce până la frontieră, dar şi de cale ferată, orașul Călărași a fost mereu considerat o așezare geografică favorabilă. Asta ar fi și explicația pentru faptul că un număr considerabil de evrei a hotărât pe timpuri să-și construiască aici gospodării. Astfel, vreme de peste două secole, în orașul Călărași a existat o populație preponderent de origine evreiască.\n\nPersoanele mai în vârstă de la Călărași își amintesc multe lucruri curioase despre evreii care împânzise locul. Majoritatea dintre ei erau comercianți, unii însă s-au remarcat ca medici desăvârșiți, învățători, muzicanți, sau contabili. Evreii au lăsat în urmă mai multe vestigii pline de mister. Printre ele și un beci impunător, ce datează de pe la mijlocul secolului al XIX-lea, care măsoară peste 50 de metri pătrați și se găsește în curtea Inspectoratului de Poliție.\n\nMihail Jacota, șeful interimar al inspectoratului, ne-a spus că beciul, care a trecut în ultima vreme prin mai lucrări de reabilitare și a fost iluminat pe interior în culorile tricolorului, atrage vizitatorii ca un magnet.\n\n”E un beci construit de evrei, care știm cu toții că erau comercianți înnăscuți și foloseau această construcție, aflată la peste trei metri sub pământ, pe post de frigider. Aici este o temperatură constantă pe toată durata anului și se depozitau fructe, legume, vin, dar și alte produse pe care evreii fie le comercializau, fie le păstrau pentru consum propriu”, a declarat comisarul principal.\n\nDupă ce ani la rând beciul a fost lăsat în voia sorții, în 2019 a fost renovat cu suportul polițiștilor, dar și al autorităților publice locale. ”Pereții pivniței sunt arcuiți, iar piatra nu este fixată cu mortar, ci aranjată ca pe vremuri, prin suprapunere”, ne-a explicat Mihail Jacota, care ne-a mai spus că de regulă beciul este încuiat, iar cei care vor să intre aici trebuie să anunțe în prealabil.\n\nCristina Smolenschi, specialist superior la Direcția Cultură și Turism Călărași ne-a declarat că la moment se întocmesc demersuri la instituțiile abilitate pentru ca beciul să fie înregistrat, cu acte în regulă, iar ulterior să fie inclus în circuitul turistic al raionului.\n\n”Urmează procedura legală de informare și notificare a Consiliului Național al Monumentelor Istorice, pentru a veni în teritoriu și a realiza o analiză detaliată a obiectivului, astfel încât să poată fi înregistrat în Registrul Patrimoniului Local”, a punctat ea. Totodată, Cristina Smolenschi susține că a auzit de la bunicul său mai multe istorisiri despre beciul de la poliție. Acesta i-a povestit că evreii păstrau în beci nu doar alimente și băuturi, ci și obiectele de valoare pe care le aveau.\n\nLa rândul său, fostul profesor Gheorghe Nasoilă, în vârstă de 77 de ani, spune că beciul a fost folosit o vreme și ca izolator de detenție pentru cei certați cu legea. Dânsul susține că la Călărași există de fapt mai multe astfel de beciuri mari, galerii și cavouri care stau ascunse sub pământ după ce orașul s-a extins și au apărut mai multe construcții prin apropiere.\n\n”Când eram eu mic, la Călărași existau mai bine de 40% de etnici evrei, cu care trăiam în armonie, fiindcă erau oameni buni, care-și doreau pace și își căutau de meseriile pe care le făceau cu mare dăruire”, a spus profesorul. Potrivit lui, strada Alexandu cel Bun de astăzi, acolo unde este situat și beciul, a fost pe timpuri înconjurată pe ambele părți exclusiv de casele evreilor, ușile cărora dădeau drept la drum și erau mai mult pe post de prăvălii. ”Aduceau de la Odesa gaz lampant, chibrituri, scrumbie, dar și multe alte lucruri bune de vândut, pe care le depozitau în beciurile astea mari. În perioada sovietică, în această pivniță erau închiși temporar infractorii, cărora li se ducea mâcare de la ospătăria orășenească”, își amintește Gheorghe Nasoilă.\n\nLa Călărași există astăzi mai multe urme lăsate de evrei: o sinagogă care a fost renovată și transformată în restaurant, clădirea unui spital evreiesc, câteva case vechi, dar și un cimitir evreiesc impunător, care numără în jur de 5 mii de pietre funerare, cele mai vechi dintre care datează de la începutul secolului XIX.",
    "metadata": {
      "original_file": "Expresul_Calarasi_0356.html"
    }
  },
  {
    "title": "Echipele mobile de medici se vor afla săptămâna aceasta în raionul Călărași",
    "content": "Echipele mobile de medici specialiști continuă să ofere populației consultații profilactice gratuite. Aceste servicii medicale sunt acoperite din mijloacele financiare ale fondului măsurilor de profilaxie al Companiei Naționale de Asigurări în Medicină.\n\nAstfel, săptămâna curentă, complexul radiodiagnostic mobil pentru examinarea cutiei toracice se va afla în mai multe localități din raionul Călărași, și anume:\n\n– în zilele de 6 și 7 noiembrie – în Hârjauca; \n\n – pe 8 noiembrie – în Onișcani; \n\n – pe 9 noiembrie – în Pârjolteni; \n\n – pe 10 noiembrie – în Sipoteni.\n\nTot în această săptămână vor fi prestate gratuit servicii medicale stomatologice copiilor în perioada 6-10 noiembrie – în Hârjauca, Călărași;\n\nSăptămâna trecută au efectuat examene profilactice gratuite aproape 600 de persoane, dintre care în jur de 490 – screening pulmonar, iar peste 100 de copii au fost consultați de medicii stomatologi.",
    "metadata": {
      "original_file": "Expresul_Calarasi_0213.html"
    }
  },
  {
    "title": "Anul acesta, fermecătorul lan de lavandă „Mov Herbs” din Novaci vă invită la două evenimente de neuitat",
    "content": "Pe 15 și pe 22 iunie, fermecătorul lan de lavandă „Mov Herbs” din Novaci, Călărași își va întâmpina oaspeții la două evenimente de neuitat, cu tematici diferite. Astfel, organizatorii invită pe toți cei îndrăgostiți de mirosul de lavandă să le fie alături.\n\nAstfel, p e 15 iunie , în premieră, în lanul „Mov Herbs” va avea loc „Cinema în lavandă”. Începând cu ora 17:00, vă veți putea bucura de un film excepțional, proiectat în mijlocul unui lan parfumat de lavandă.\n\n„Atmosfera fermecătoare a lavandei, împreună cu lumina caldă a apusului MOV, vor crea un cadru perfect pentru o experiență cinematografică de neuitat”, spune Grigore Țîcu, administratorul afacerii.\n\nTotodată, oaspeții vor avea posibilitatea de a procura produse de lavandă BIO, plante aromatice și o varietate de opțiuni culinare în zona food, iar cei mici vor avea ocazia să se bucure de o serie de activități destinate copiilor. De asemenea, va fi organizat și un târg al producătorilor locali . Cei prezenți, vor avea parte de muzică live la saxofon și vor putea viziona Regele Leu (The Lion King) – 2019, în limba română.\n\n„Îmi doream de foarte mult timp să organizez un astfel de eveniment deoarece este ceva inedit. În primul rând, vrem să scoatem oamenii din case și din orașe, și să-i aducem în sânul naturii, în Codrii Moldovei, și în mod special, în lanul nostru cu lavandă. În al doilea rând, să venim cu ceva nou și diferit, să reușim cumva să impresionăm vizitatorii. În cazul în care vom avea succes, ne dorim să continuăm nu doar „Cinema în lavandă”, dar și altfel de activități”, a mai spus Grigore Țîcu.\n\nToți doritorii pot procura bilete de pe iTicket sau terminale de plată. Prețul unui bile este de:\n• 100 de lei – Bilet pentru adulți, până pe 15 iunie.\n• 150 de lei – Bilet pentru adulți pe 15 iunie (în ziua evenimentului).\n• 70 de lei – Bilet pentru copii până la 10 ani inclusiv, până pe 15 iunie.\n• 100 de lei – Bilet pentru copii până la 10 ani inclusiv, pe 15 iunie (în ziua evenimentului).\n\nPe 22 iunie , se va desfășura cea de-a patra ediție a festivalul în aer liber „Apusul mov”. La acest eveniment, oaspeții vor avea parte de muzică live cu artiști talentați, care vor aduce energie și bucurie pe scenă și DJ Set-uri, cu muzică electronică pentru o seară de neuitat.\n\n„Acest eveniment a devenit deja o tradiție frumoasă, am rămas plăcut surprinși, deoarece foarte mulți dintre clienții noștri, prieteni chiar și oameni pe care nu-i cunoaștem, ne-au cerut să-l organizăm, din aceste considerente am decis să continuăm și anul acesta”, a mai precizat Grigore Țîcu.\n\nBiletele pentru „Apusul Mov” sunt disponibile pe iTicket sau la terminale de plată căutând iTicket. Prețul biletelor:\n\nAtenție! În caz de condiții meteorologice nefavorabile, organizatorii își rezervă dreptul de a amâna sau anula evenimentul. Valoarea biletelor va fi rambursată în totalitate cumpărătorilor de către iTicket.\n\nMai multe detalii puteți vedea pe www.movherbs.md. sau pe pagina de Facebook : Mov Herbs.",
    "metadata": {
      "original_file": "Expresul_Calarasi_0090.html"
    }
  },
  {
    "title": "Colega noastră, Doina Chicu-Harea, a fost premiată în cadrul unui concurs internațional de poezie",
    "content": "Colega noastră, Doina Chicu-Harea din Călărași, a fost premiată în cadrul Concursului Internațional de Creație Literară a Românilor de Pretutindeni cu genericul ”Începe ziua cu Ana” (în memoriam Anei Podaru-poetă), aceasta a obținut ”Premiul special Anca Maria David”, poetă din România. Doina lucrează la ziarul Expresul în calitate de reporter începând cu anul 2019.\n\nTot în cadrul acestui concurs, poetului Efim Chicu i-a fost oferit post-mortem ”Premiul special Ionel Arădoaie”, poet din România. Totodată, 3 poeți din România au obținut ”Premiul special Efim Chicu”, cadru didactic, poet din Călărași.\n\nÎn concurs a fost oferit și Premiul special Ala Mutilică”, cadru didactic, bibliotecară din Ungheni care i-a fost oferit Eudochiei Sacaliuc din Ungheni. Amintim că Ala Mutilică a fost editorialistă ani de-a rândul la ziarul Expresul și Șefă Serviciu la Biblioteca Publică Raională ,,Dimitrie Cantemir”.\n\nConcursul a fost organizat de Societatea Culturală Apollon-România, Filiala Ungheni-Basarabia și Academia Internaţională de Literatură şi Artă.\n\n”Aceste premii speciale au menirea să țină mai departe vie flacăra unor Oameni de pe ambele maluri de Prut și de diverse profesii, care au urcat în cer să-i țină de urât Anei, reușind să lase urme adânci în profesiile de care și-au legat toată viața”, a menționat Victor Cobzac, artist plastic, poet și președintele Societății Culturale Apollon-România.\n\nMenționăm că în cadrul acestui concurs au participat poeți de pe ambele maluri ale râului Prut și au fost oferite circa 50 de premii speciale.\n\nMi-e sufletul un hău în amorțire\n\nSau dată huța pe piciorul drept,\n\nCum îmi citești povești, ca nimeni altul,\n\nCând mă tot porți pe umeri prin tot satul,\n\nTe-a petrecut tot Neamul în Ziua de Florii,\n\nNotă: Aceasta este una dintre cele 3 poezii cu care colega noastră a participat la concurs. Această poezie o puteți găsi și în ziarul Expresul.",
    "metadata": {
      "original_file": "Expresul_Calarasi_0301.html"
    }
  },
  {
    "title": "A fost trimis pe banca acuzaților după ce a împuşcat mortal un bărbat în plină stradă, la Călărași",
    "content": "Procuratura raionului Călărași a finalizat urmărirea penală și a expediat în instanța de judecată cauza penală, în privința unui bărbat de 61 ani, învinuit de omor intenționat săvârşit cu premeditare, prin mijloace periculoase pentru viaţa și sănătatea mai multor persoane.\n\nConform învinuirii înaintate de către procurori, la 25 iunie 2023 , în jurul orei 20:40, acuzatul, aflându-se în or.Călărași, pe o stradelă din preajma domiciliului său, fiind în stare de ebrietate alcoolică, în prezența mai multor persoane, a iniţiat o ceartă cu doi bărbați.\n\nUlterior, fiind ofensat verbal, învinuitul i-a amenințat cu moartea prin împușcare pe cei doi. În vederea realizării intenției sale infracționale, a revenit imediat în locuința sa și a luat din safeul său arma semiautomată de model „Altay” pe care o deținea în mod legal. A încărcat arma cu 8 cartușe, precum și a mai luat și un electroșoker. Cu ele, la scurt timp, a revenit la locul unde se aflau aceiași 2 bărbați precum și rudele lor. Învinuitul, s-a apropiat la distanța de circa 4m de grupul dat de persoane și, fără a avertiza, a efectuat o împușcătură în capul unuia din bărbați, care a decedat pe loc.\n\nNotă: Persoana acuzată de săvârșirea unei infracțiuni este prezumată nevinovată atâta timp cât vinovăția sa nu va fi constatată printr-o hotărâre judecătorească de condamnare definitivă.",
    "metadata": {
      "original_file": "Expresul_Calarasi_0244.html"
    }
  },
  {
    "title": "Doi pompieri voluntari de la Bravicea au reușit să stingă, în timp record, un incendiu",
    "content": "Era puțin trecut de ora 6:00,într-o zi de sfârșit de iunie, când cineva a sunat la Serviciul 112 pentru a anunța că la Bravicea arde un garaj cu suprafața de 40 de m2, situat la doar un metru de casa de locuit a proprietarilor, iar în garaj se află și o mașină.\n\nAutospeciala de la Călărași a pornit imediat spre localitate, iar între timp a fost alertat și Postul Teritorial de Salvatori și Voluntari din Bravicea. A durat doar 13 minute până când doi pompieri au ajuns la fața locului cu autospeciala din dotare, iar în nici jumătate de oră de la anunț, incendiul era deja localizat. Mașina celor de la Călărași erau în apropierea satului Parcani când a fost oprită din drum, fiind înștiințată că nu mai are rost să mai meargă la Bravicea.\n\nPotrivit căpitanului Sergiu Balinschi, șeful Serviciului Prevenție al Secției Situații Excepționale Călărași, datorită intervenției prompte a pompierilor voluntari, s-a reușit salvarea bunurilor și locuinței în curtea căreia izbucnise flăcările. „Până la casa respectivă autospeciala noastră avea de parcurs nu mai puțin de 32 de kilometri. Până ajungeam noi acolo focul s-ar fi putut răspândi mult și am fi putut vorbi acum despre pagube semnificative”, a declarat Sergiu Balinschi.\n\nCircumstanțele producerii incendiului au fost examinate de pompieri, stabilindu-se că focul a pornit de la o priză electrică neconformă, care fiind montată pe o bârnă din lemn, s-a înfierbântat și s-a aprins.\n\nAmintim că recent Postul Teritorial de Salvatori și Voluntari din Bravicea a primit titlul de „Cel mai performant post de salvatori și pompieri”. Titlul a fost oferit pe 8 aprilie de către Ministerul Afacerilor Interne (MAI) al Republicii Moldova pentru promovarea valorilor de siguranță și parteneriat durabil.\n\nTimp de mai bine de doi ani, voluntarii din cadrul Serviciul Teritorial de Salvatori și Pompieri voluntari participă la stingerea a numeroase incendii și desfășoară acțiuni de prevenire și intervenție în diverse situații de urgență. „Serviciul de asistență voluntară se află în subordinea Consiliului local și Primăria Bravicea, activitatea acestuia fiind coordonată însă și de Inspectoratul General pentru Situații de Urgență al MAI”, ne-a declarat atunci Alexei Zatic, primarul de Bravicea.\n\nPotrivit lui, pe parcursul anului 2021, pompierii voluntari din Bravicea au intervenit în 50 de situații de urgență. „Cei opt pompieri voluntari au realizat intervenții nu doar pe teritoriul satului Bravicea, ci și pe teritoriul satelor vecine, precum: Săseni, Meleșeni, Țibirica, Bahu, Schinoasa”, a mai spus primarul.",
    "metadata": {
      "original_file": "Expresul_Calarasi_0497.html"
    }
  },
  {
    "title": "Un teren de joacă pentru copii chiar în centrul satului Bahmut",
    "content": "Un spațiu de joacă recent amenajat în centrul satului Bahmut a devenit un adevărat magnet pentru copiii din localitate. Aceștia au acum ocazia să se vadă mai des, să se dea pe tobogane, să se cațăre și să socializeze cu semenii lor.\n\nConstrucția terenului de joacă din preajma Primăriei comunei Bahmut a fost posibilă grație implicării administrației publice locale în cadrul unui proiect inițiat de Ambasada Poloniei la Chișinău. Din cei aproximativ 10 mii de euro oferiți în cadrul proiectului și cele aproape 30 de mii de lei acoperite ca și contribuție de primărie, s-au procurat și amenajat mai multe accesorii pentru terenul cel nou, printre care un complex de joacă, niște bănci, un scrânciob, s-au pavat suprafețele și s-a îngrădit terenul cu un gard metalic.\n\nDupă ce au fost puse la punct toate detaliile parcului de joacă tot mai mulți copii vin aici pentru a-și petrece timpul liber. Potrivit primarului Igor Godea, ideea de a amenaja un teren de joacă în centru localității a venit din partea locuitorilor, care și-au dorit un spațiu sigur în care să își lase copiii să se joace cât timp intră la primărie sau la poștă cu diverse probleme.\n\n„Construcția acestui teren este o prioritate mai veche pentru noi, iar atunci când s-a ivit ocazia, nu am ezitat să ne implicăm. Astfel am oferit copiilor, părinților și chiar bunicilor din sat condiții pentru petrecerea timpului liber. Ne bucurăm că am reușit astfel să le facem o bucurie copiilor”, a declarat primarul.\n\nAcesta este al doilea proiect implementat la Bahmut pe banii Ambasadei Poloniei, după ce în 2021, cu sprijinul acelorași finanțatori, a fost extins accesul populației din satul Bahmut la serviciile de alimentare cu apă.\n\nDe la începutul acestui acest an în comuna Bahmut au mai fost implementate câteva proiecte: s-au construit două platforme pietonale în preajma școlii și a primăriei, a fost achiziționat un tractor multifuncțional și totodată au fost finalizate lucrările de construcție a apeductului, astfel încât acesta a fost extins în întreaga localitate.\n\nPlanurile administrației publice locale nu se opresc aici. Pentru perioada următoare, primarul Igor Godea ne-a spus că administrația locală intenționează să reabiliteze casa de cultură din sat și să rezolve problema racordării gospodăriilor la rețeaua de canalizare pe care își propune să o construiască. „Avem multe obiective, iar acum suntem în căutarea surselor de finanțare pentru a le putea vedea realizate”, a conchis primarul.",
    "metadata": {
      "original_file": "Expresul_Calarasi_0182.html"
    }
  },
  {
    "title": "Consumatorii din Călărași vor achita mai mult pentru apă și canalizare",
    "content": "Astăzi, 12 august 2022, în cadrul ședinței publice a Consiliului de Administrație al Agenției Naționale pentru Reglementare în Energetică (ANRE), au fost avizate noile tarife privind cuantumul tarifelor pentru furnizarea/prestarea serviciului public de alimentare cu apă, de canalizare și de epurare a apelor uzate pentru anul 2022.\n\nÎn acest context s-a decis că consumatorii din Criuleni și Călărași vor plăti mai mult pentru serviciul de alimentare cu apă și de canalizare.\n\nLocuitorii din Călărași vor achita pentru serviciul public de alimentare cu apă – 19,97 lei pentru metru cub, cu 84 de bani mai puțin decât cel solicitat, însă cu 2,53 lei/m3 mai mare ca cel în vigoare, și pentru serviciul public de canalizare – 15,07 lei/m3 , cu 2,33 lei/m3 mai mic decât a fost solicitat, dar cu 0,57 lei/m3 mai mare decât actualul tarif.\n\nÎn cazul locuitorilor din Criuleni, cuantumul tarifelor constituie 13,70 lei/m3, atât pentru serviciul public de alimentare cu apă, cât și pentru serviciul public de canalizare și de epurare a apelor uzate.",
    "metadata": {
      "original_file": "Expresul_Calarasi_0478.html"
    }
  },
  {
    "title": "Incendiu la Călărași. Un bărbat și-a pierdut viața",
    "content": "Un bărbat și-a pierdut viața în urma unui incendiu care a fost raportat în noaptea de 7 noiembrie într-o casă de locuit din orașul Călărași. Apelul a fost recepționat la Serviciul 112 la ora 01:22.\n\nPotrivit informațiilor, la fața locului a fost îndreptată o echipă de pompieri. Ajunși, aceștia au stabilit că flăcările au cuprins mai multe bunuri învechite din interiorului unei odăi. Totodată, în timpul intervenției, angajații IGSU au depistat în interiorul locuinței cadavrul unui bărbat în vârstă de 31 de ani, care se presupune că s-ar fi intoxicat cu monoxid de carbon.\n\nIncendiul a fost lichidat complet la ora 03:27. În urma cercetărilor efectuate la fața locului, specialiștii au stabilit o cauză probabilă prealabilă a producerii incendiului. Astfel, s-a constatat că incendiu a izbucnit după ce proprietarul a suprasolicitat soba lăsând în preajma acesteia mai multe bunuri materiale, care ulterior au luat foc. Toate circumstanțele producerii incendiilor urmează a fi stabilite de organele de resort.\n\nÎn acest sens, Inspectoratul General pentru Situații de Urgență îndeamnă oamenii să respecte cu strictețe regulile antiincendiare la exploatarea sobelor de încălzit. Cetățenii sunt rugați să curețe canalele de evacuare a fumului înainte ca sobele să fie puse în funcțiune. Mai mult, oamenii sunt îndemnați să nu obtureze canalele de ventilare și să aerisească periodic încăperile unde are loc arderea. De asemenea, specialiștii recomandă ca mobilierul și alte bunuri ușor inflamabile să fie înlăturate din apropierea sobei, în vederea evitării unor incendii, dar și unor intoxicații cu monoxid de carbon. Potrivit datelor IGSU, în ultimele 24 de ore salvatorii și pompierii au intervenit în 38 de situații de risc, printre care și o femeie din raionul Dondușeni care a ajuns în stare gravă la spital.",
    "metadata": {
      "original_file": "Expresul_Calarasi_0028.html"
    }
  },
  {
    "title": "Percheziții matinale la Călărași. Președintele raionului și primarul orașului sunt investigați de CNA",
    "content": "Președintele raionului Călărași, primarul și un șef de direcție din cadrul Consiliului raional Călărași au fost reținuți, în această dimineață, de CNA și Procuratura Anticorupție, în cadrul mai multor cauze, pornite pe fapte de corupție. Astfel, potrivit materialelor cauzelor, aceștia sunt suspectați de fraudarea achizițiilor publice, dar și de alte abuzuri, comise în perioada anului 2022.\n\nPotrivit materialelor urmăririi penale, în perioada anului 2022, bănuiții ar fi creat o schemă de favorizare a unor agenți economici în schimbul unor bunuri, avantaje și mijloace bănești ce nu li se cuveneau. Prin urmare, pentru încheierea contractelor de achiziții publice, dar și pentru recepția lucrărilor, funcționarii ar fi perceput un comision de circa 10-15% din valoarea acestor contracte. Cel puțin 10 cazuri de fraudare a achizițiilor publice, cu implicarea agenților economici, dar și administratorilor, fondatorilor și angajaților unor companii, au fost depistate în cadrul investigațiilor, iar beneficiar efectiv al uneia dintre companiile implicate în schemă ar fi însuși primarul orașului Călărași.\n\nTotodată, în aceleași cauze sunt investigate și fapte de corupție, săvârșite de alți angajații publici, inclusiv din subordinea Ministerului Finanțelor, care ar fi acceptat și primit mită pentru a nu reflecta încălcările, relevate în cursul unui audit financiar, efectuat la primărie.\n\nPrecizăm că, inițial a fost deschisă o anchetă pentru abuz de serviciu, ulterior, fiind pornite și conexate 21 de cauze penale, deschise pe corupere activă, corupere pasivă și abuz de serviciu.\n\nÎn această dimineață, ofițerii CNA și procurorii anticorupție au operat 29 de percheziții care au vizat birourile de serviciu, domiciliile și automobilele persoanelor bănuite. De la fața locului, au fost ridicate mijloace de probă relevante pentru caz și sume importante de bani. Președintele raionului, primarul orașului Călărași, dar și șeful de direcție au fost plasați în izolatorul CNA pentru 72 de ore.\n\nProcurorii au cerut mandate de arestare pentru cele trei persoane publice din administrația locală Călărași reținute pe data de 31 ianuarie. Ședința de judecată va avea loc astăzi, 2 februarie, ora 11.00 la judecătoria Chișinău (sediul Ciocana).",
    "metadata": {
      "original_file": "Expresul_Calarasi_0395.html"
    }
  },
  {
    "title": "Un ansamblu de femei din Peticeni readuce tradițiile și dragostea față de folclor",
    "content": "După ani lungi de tăcere, acum un an la Peticeni, raionul Călărași au început să răsune în sat colindele. Obiceiul pierdut în negura vremii a fost reanimat de un ansamblu folcloric de femei, care abia prindea contururi la acea vreme și care a fost botezat simplu, dar frumos: ”Codrencele”.\n\nAnul care a trecut a fost unul fructuos pentru colectivul artistic care a crescut și a prins aripi, culegând succes după succes.\n\nDe mai bine de un an, cel puțin odată pe săptămână, 11 femei de la Peticeni lasă grijile deoparte și se întâlnesc la căminul cultural din sat pentru a face artă. ”Codrencele” muncesc mult și perseverează pentru a deveni și mai bune de la o apariție la alta. Între timp, repertoriul lor s-a diversificat, iar fiecare dintre ele își spune cuvântul pentru a crea interpretări memorabile.\n\nCea mai mândră de realizările înregistrate este Olga Apostol, cea care conduce încă ”din fașă” ansamblul, fiind și autoarea acestui proiect, care a început printr-un simplu anunț de recrutare postat pe rețelele sociale. ”Am pus anunțul și nu prea s-au repezit femeile să vină, pentru că trăind în sat, fiecare are mult de lucru pe acasă, are copii și nu prea rămâne timp de repetiții. Până la urmă s-au adunat cele mai curajoase dintre ele și încet, încet am început să facem o echipă, să ne completăm una pe alta ca să facem ceva frumos”, ne-a spus Olga Apostol, care este singura dintre ”codrence” cu studii muzicale, fiind și profesoară de vioară la Școala de Arte ”George Enescu” din orașul Călărași.\n\nAșa cum ansamblul nu are instrumente muzicale de acompaniament, interpretele se folosesc de bătutul din palme, de tamburină sau clopoței, fapt ce le face diferite de restul formațiilor muzicale de prin împrejurimi. Fiecare își are rolul său: una chiuie mai bine, alta șuieră, alta bate bine ritmul și tot așa.\n\nCodrencele au luat diploma de aur chiar la prima competiție în care s-au înscris: Concursul internațional ”Colinde, colinde”, organizat de asociația muzical-corală din Republica Moldova. Iar după ce anul trecut s-au clasat pe locul III la Concursul de colinde și urături, organizat de Parlamentul Republicii Moldova, anul acesta au urcat o treaptă, obținând locul al II-lea. Nu au lipsit nici festivalurile organizate în raion, dar și în diferite regiuni ale țării, de unde s-au întors de fiecare dată cu diplome și aprecieri.\n\nDe departe, ceea ce le unește pe femeile de la Peticeni este dragostea față de folclor, pentru că în rest fiecare are câte o profesie diferită.\n\nAlina Moroșanu, secretarul consiliului local, este și ea membră a ansamblului și spune că noua activitate o încarcă de energie pozitivă. ”Ne unește dragostea față de cântecul și portul popular. Ne place să fim frumoase și deosebite, iar faptul că a început lumea să ne cunoască, ne face mândre că putem duce bunul nume al localității departe de hotarele ei”, a declarat ea.\n\nIar Svetlana Șpac are în sat o afacere proprie, iar faptul că este parte din ansamblul folcloric Codrencele o face să se simtă bine și să evadeze din rutina zilnică, măcar și pentru perioade scurte. ”Până anul trecut la noi în sat nu se colinda. Noi am reînviat acest obicei și am fost primite cu multă bucurie și căldură de oamenii care ne-au văzut și ne-au primit. Pe lângă activitățile de rutină, ceea ce realizăm noi cu fetele din ansamblu este o adevărată plăcere”, a opinat femeia.\n\nMembrele ansamblului își doresc să treacă la un alt nivel în acest an, iar colectivul lor să fie atestat de Ministerul Culturii. Conducătoarea ”Codrencelor”, Olga Apostol este încrezătoare că proiectele vor reuși, mai ales că are alături o echipă de femei puternice, cărora le repetă mereu că trebuie să muncească și mai mult.\n\nRepertoriul Codrencelor este unul complex, conținând colinde, cântece pascale, dar și de cătănie, de veselie și altele. Acestea sunt culese inclusiv din cărțile bisericești, dar și de la bătrânii satului.",
    "metadata": {
      "original_file": "Expresul_Calarasi_0403.html"
    }
  },
  {
    "title": "După zeci de ani de așteptări, majoritatea locuitorilor din satul Frumoasa au apă potabilă la robinet",
    "content": "Majoritatea locuitorilor satului Frumoasa din raionul Călărași au acum apă potabilă la robinet. Aceștia nu vor mai fi nevoiți să cumpere apa sau să o aducă de la distanțe mari, în condițiile în care în perioada verii majoritatea fântânilor din partea de sus a satului secau. Proiectul a fost inclus în Programul Național „Satul European”, ediția I, având o valoare de 2,9 milioane de lei.\n\nÎn localitate au fost construiți 7,5 km de rețele de apeduct, un turn cu o capacitate de 50 metri cubi de apă, o platformă pentru stația de captare, precum și o stație de tratare a apei.\n\nAstfel, după ani de așteptări, acum, la rețeaua centralizată de apeduct au acces 163 de gospodării sau aproximativ 450 de persoane. Totodată, de apă potabilă la robinet beneficiază și cinci instituții comunitare: grădinița, oficiul medicilor de familie, casa de cultură, primăria și biblioteca, precum și trei agenți economici din sat.\n\nPrimarul localității, Gheorghe Movileanu, spune că sătenii de mult timp visau să aibă apă în gospodării, mai ales că, aproape cinci luni pe an, de la începutul lunii mai până la sfârșitul lunii septembrie, majoritatea fântânilor din partea de sus a satului secau, iar oamenii erau nevoiți să umble cu gălețile de la o fântână la alta în căutarea apei sau să o cumpere de la magazin.\n\n„Acum, lucrurile s-au schimbat în bine; o bună parte dintre localnici sunt deja asigurați cu apă potabilă, care vine de la izvorul din pădurea Schinoasa a Ocolului Silvic Bravicea. Mai mult, apa a fost testată în laboratoarele acreditate din Chișinău și corespunde tuturor parametrilor chimici, biologici și minerali, fiind considerată potabilă. Ne dorim acum să extindem rețeaua pentru a aduce apă și la celelalte 50 de gospodării din sat care, deocamdată, nu au acces la apeduct. Suntem extrem de bucuroși că am câștigat proiectul prin Programul „Satul European”, ediția 2024, și astfel vom reuși să aducem apă tuturor locuitorilor satului, precum și mănăstirii de maici de la Frumoasa, care ducea o lipsă acută de apă, mai ales pe timp de vară. Suntem recunoscători autorităților pentru sprijinul financiar acordat”, a menționat primarul.\n\nValoarea totală a investiției realizate în primul proiect este de aproape 2,9 milioane de lei, dintre care 32.000 de lei reprezintă contribuția comunității, iar restul sumei a fost alocată de Guvern prin Fondul Național pentru Dezvoltare Regională și Locală.\n\nProgramul a fost lansat la inițiativa șefei statului Maia Sandu și include proiecte de dezvoltare locală, precum alimentarea cu apă și canalizare, renovarea și termoizolarea clădirilor publice, construcția terenurilor de sport și joacă, modernizarea obiectivelor turistice, crearea zonelor de odihnă și agrement în localități.",
    "metadata": {
      "original_file": "Expresul_Calarasi_0053.html"
    }
  },
  {
    "title": "În raioanele Ungheni și Călărași, recenzarea are loc în ritm sporit",
    "content": "Ungeniul și Călărașiul se află printre raioanele în care recenzarea se desfășoară în ritm sporit. Aceiași situație se înregistrează și la Glodeni, Fălești, Orhei, Rîșcani, Soroca, Telenești, și Anenii Noi. În același timp, în municipiile Chișinău și Bălți, raioanele Briceni, Cimișlia, Cantemir și Cahul recenzarea este desfășurată în ritmuri mai joase, față de media pe țară.\n\nÎn acest context, aproximativ 597 de mii de locuințe și circa 860 de mii de persoane au fost recenzate de la începutul Recensământului, până pe 25 aprilie. Potrivit directorului Biroului Național de Statistică (BNS), Oleg Cara, numărul populației recenzate include atât cetățeni cu reședință obișnuită, cât și alte persoane.\n\n„În procesul de recenzare monitorizăm activitatea personalului de recensământ. Persoanele pot să apeleze la linia verde, de asemenea, să adreseze întrebări în adresa Biroului Național de Statistică, prin intermediul site-ului oficial al BNS”, a declarat Oleg Cara.\n\nPână în prezent, aproximativ 700 de persoane au apelat la linia verde. „Întrebările frecvente sunt clarificarea identității recenzorului. În cazul în care persoana are câteva întrebări referitor la activitatea recenzorului o poate face prin intermediul liniei verzi. Sunt solicitări din partea unor persoane de a fi recenzate mai devreme sau la o anumită perioadă de timp. Sunt întrebări privitor la corectitudinea chestionarelor, de ordin legislativ, privitor la obligativitatea prezentării IDNP-ului. Aici ținem să subliniem că datele care sunt incluse în chestionarul de recensământ, inclusiv IDNP este necesar de a fi prezentat de către populație”, a mai adăugat directorul BNS.\n\nOleg Cara a mai menționat că unui recenzor i-a fost reziliat contractul de muncă, deoarece modul de organizare a recenzării nu a fost conform cerințelor.\n\nPrecizăm că recensământul persoanelor și locuințelor a început la 8 aprilie și se va desfășura până la 7 iulie. Acesta fiind cel mai important exercițiu statistic național care oferă informații demografice. Va dura trei luni, o perioadă mai îndelungată comparativ cu cel din 2014, care s-a desfășurat timp de două săptămâni.\n\nDatele despre persoane și locuințe sunt colectate de peste 4000 de recenzori care folosesc, în premieră, tablete electronice pentru completarea chestionarelor.\n\nMenționăm că persoanele care vor refuza să completeze chestionarele de recensământ și nu vor putea fi convinse prin nicio metodă, riscă să fie amendate. Dacă în prima vizită proprietarii nu vor fi găsiți acasă, recenzorii vor putea efectua încă patru vizite la domiciliul acestora.",
    "metadata": {
      "original_file": "Expresul_Calarasi_0116.html"
    }
  },
  {
    "title": "Școala Profesională din Călărași va fuziona cu alte două școli similare",
    "content": "Școala profesională din Călărași va fuziona cu școlile profesionale din Cimișlia și Drochia. Ministerul Educației și Cercetării a inițiat un proiect de decizie cu privire la fuzionarea acestor trei instituții de învățământ profesional tehnic.\n\nPotrivit Ministerului Educației și Cercetării, în cele trei instituții de învățământ profesional tehnic subordonate ministerului, al doilea an consecutiv nu există admitere. De aceea, două dintre aceste instituții nu au niciun elev înmatriculat, iar o instituție are 24 de elevi în ultimul an de studii.\n\nAstfel, instituțiile vor fuziona cu alte instituții cu programe similare, în cadrul cărora tinerii vor beneficia de formare profesională. O parte din cadrele didactice de la instituțiile fuzionate urmează să-și continue activitatea și după fuzionare.",
    "metadata": {
      "original_file": "Expresul_Calarasi_0268.html"
    }
  },
  {
    "title": "„Fii atent la drum, cineva drag te așteaptă acasă” - un flashmob organizat de un grup de copii din Călărași",
    "content": "Așa cum pe parcursul lunii trecute sute de copii și adolescenți de la Călărași au învățat cum să stea departe de accidentele rutiere, iată că recent, un grup de dansatori a susținut un flashmob cu mesajul: ”Fii atent la drum, cineva drag te așteaptă acasă”.\n\nFlashmobul s-a înscris în șirul de evenimente desfășurate în cadrul Proiectului „Profilaxia și prevenirea riscurilor de traumatizare, deces a populației, în special a copiilor și adolescenților ca urmare a accidentelor rutiere”, finanțat din mijloacele fondului măsurilor de profilaxie al Companiei Naţionale de Asigurări în Medicină și implementat de Centrul de Sănătate Prietenos Tinerilor „Vita Longa”.\n\nCopiii au purtat veste reflectorizante și au vrut să semnaleze problema grabei, imprudenței, iresponsabilității și nepăsării umane, care lasă în urmă persoane decedate și grav traumatizate. Aceștia au purtat pe spate cuvinte, din care a fost reconstituit mesajul: ”Fii atent la drum, cineva drag te așteaptă acasă”.\n\nPe lângă faptul că au dansat pe scena Estradei de vară „Vladimir Dodon”, sub îndrumarea lui Igor Filipciuc, conducătorul Ansamblului de dansuri populare „Codrenii”, tinerii au distribuit trecătorilor pliante ce reflectă regulile de circulație, iar ca răsplată au primit daruri și dulciuri. Copii au avut parte și de o excursie, dar și de o oră informativă în cadrul Inspectoratului de Poliție Călărași.\n\n„Ne-am propus să sensibilizăm opinia publică și să creștem gradul de conștientizare privind riscurile producerii accidentelor rutiere. Viața are prioritate, iar nerespectarea regulilor circulației rutiere poate avea urmări fatale. Le mulțumim tuturor pentru colaborare și implicare”, a declarat Lina Tataru, șefa Centrului de Sănătate Prietenos Tinerilor „Vita Longa”.\n\nPotrivit ei, copiii trebuie educați de la o vârstă fragedă în spiritul prevenirii accidentelor rutiere.\n\nÎn luna iunie, pe lângă faptul că s-au instruit elevii din mai multe școli din raion, dar și micuții de la grădinițe despre metodele de prevenire ale accidentelor rutiere, în orașul Călărași au fost instalate cinci billboard-uri cu mesaje adresate șoferilor și pietonilor. Totodată, pentru a asigura continuitatea proiectului, a fost organizat un concurs de desene, intitulat „Suntem atenți și prudenți în traficul rutier”. Copiii au primit diplome și premii din partea organizatorilor, iar lucrările au fost expuse în incinta Centrului de Sănătate Călărași și vor putea fi admirate acolo până la finele acestei luni.\n\n„Credem, că printr-o informare corectă și acțiuni comune, putem contribui la prevenirea accidentelor rutiere, dar și la responsabilizarea șoferilor în trafic”, susține Lina Tataru.\n\nConform datelor oferite de Inspectoratul de Poliție Călărași, în primele cinci luni ale anului în raionul Călărași au fost înregistrate 66 de accidente rutiere mai puțin grave. Totodată, s-au produs și două accidente care s-au soldat cu o persoană decedată și o alta traumatizată.",
    "metadata": {
      "original_file": "Expresul_Calarasi_0287.html"
    }
  },
  {
    "title": "Doi bărbați din Călărași au fost trimiși pe banca acuzaților pentru omor",
    "content": "Un tânăr în vârstă de 31 de ani, eliberat anterior din închisoare, împreună cu amicul său, riscă până la 15 ani de detenţie după ce au omorât în bătaie un bărbat în vârstă de 58 de ani, cu dizabilităţi locomotorii.\n\nFăptuitorii au fost învinuiți de procurorii de la Călărași pentru faptul că, în noaptea lui 28 noiembrie 2024, după ce au consumat abuziv băuturi alcoolice, s-au deplasat la domiciliul victimei, care s-a dovedit a fi un bărbat de 58 de ani, cu dizabilități locomotorii și era vecinul unuia dintre infractori, cu scopul de a-l agresa fizic. Propunerea a venit de la învinuitul de 31 de ani, care urmărea scopul să se răzbune pe bărbat pentru că acesta anterior a fost martor într-un dosar penal în care învinuitul a fost condamnat pentru comiterea unei infracțiuni similare.\n\n”Învinuiții au intrat în casa victimei, în una din localitățile raionului Călărași, și în urma unor altercații, i-au aplicat multiple lovituri cu pumnii și picioarele pe diferite regiuni ale corpului, inclusiv în zona capului” se menționează în comunicat.\n\nÎn rezultatul acțiunilor violente, victimei i-au fost cauzate multiple vătămări corporale, care conform raportului de expertiză medico-legală se califică drept grave, în rezultatul cărora, la 06 decembrie 2024, ultima a decedat în Spitalul Raional Călărași. Învinuiții riscă închisoare de până la 15 ani. Ei beneficiază de principiul prezumției de nevinovăție, potrivit legii.\n\nNecesită de menționat, că în rezultatul intervenției prompte a angajaților Inspectoratului de Poliție Călărași în comun cu angajații Procuraturii raionului Călărași, infracțiunea dată a fost descoperită pe urme fierbinți, iar făptuitorii reținuți.\n\nLa moment, ambii se află sub măsura preventivă – arestul.",
    "metadata": {
      "original_file": "Expresul_Calarasi_0004.html"
    }
  },
  {
    "title": "Cinci medalii europene la sambo au fost aduse la Călărași de discipolii Școlii Sportive ”Mihai Viteazul”",
    "content": "Obișnuiți cu victoriile, discipolii Școlii Sportive ,,Mihai Viteazul” din orașul Călărași au reușit, în luna septembrie să scrie istorie la Campionatul European de sambo, care s-a desfășurat în orașul Novi Sad din Serbia. Sportivii călărășeni s-au întors acasă cu cinci medalii, dintre care două de argint și trei de bronz.\n\nAstfel, argint au adus Alina Burghelea și Alexandrina Ghemu (care a obținut și bronzul la o altă categorie), iar medalii de bronz au obținut Constantin Zorea și Vera Zorea.\n\nCei patru sportivi premianți au fost antrenați de Mihail Fistican, directorul școlii sportive de la Călărași, care este și antrenor emerit al Republicii Moldova. ”La acest campionat european au participat în total 25 de țări. Lotul Republicii Moldova a cucerit 13 medalii dintre care 5 sunt de la Călărași. Consider aceasta o realizare care ne onorează, iar acum ne pregătim intensiv pentru Campionatul mondial de sambo de cadeți și juniori, care se va desfășura la Erevan, Armenia, în perioada 13-17 octombrie. Sperăm să revenim cu rezultate cât mai frumoase de la competiții”, a spus Mihail Fistican cu mândrie.\n\nAlexandrina Ghemu are 17 ani și face sambo deja de șase ani. Cele două medalii cucerite la campionat le-a obținut după ce a reușit să se califice la două categorii de vârstă. Tânăra spune că a muncit mult, venind la antrenamente câte cinci zile pe săptămână, iar în unele perioade a făcut chiar și câte două antrenamente pe zi. Alexandrina a reușit să urce pe podium nu doar la europene, ci și la mondiale. ”Cel mai mare succes al meu de până acum este bronzul la campionatul mondial din 2020, tot în Serbia. Competițiile au fost destul de grele și în acest an, dar am reușit să fac față. Acum mă pregătesc pentru mondiale, unde la fel țintesc spre o medalie”, ne-a spus Alexandrina Ghemu.\n\nLa Școala Sportivă ”Mihai Viteazul” din orașul Călărași învață, la moment, 230 de copii, la șase probe: triatllon forță, fotbal, sambo, judo, joc de dame și tenis de masă. De-a lungul timpului, discipolii școlii au înregistrat succese remarcabile la diverse competiții din țară și de peste hotare.",
    "metadata": {
      "original_file": "Expresul_Calarasi_0454.html"
    }
  },
  {
    "title": "Telefoane smart pentru persoanele vârstnice din Călărași",
    "content": "Peste 30 de persoane vârstnice din orașul Călărași, inclusiv și 12 refugiați în etate stabiliți aici, au primit telefoane smart. Totodată, vârstnicii au beneficiat și de sesiuni de instruire privind utilizarea telefoanelor, a rețelelor sociale, utilizarea serviciilor electronice etc. Ei au fost ajutați de către voluntarii de la Consiliul Local de Tineri din orașul Călărași.\n\n„În timp ce tehnologia avansează rapid, mulți vârstnici se confruntă cu dificultăți în adaptarea la schimbările digitale. Considerăm că telefonul este un instrument necesar în era digitală, de aceea ne-am propus să încurajăm și ajutăm vârstnicii să acceseze servicii electronice, să poată să facă cumpărături on-line sau, pur și simplu, să socializeze cu oamenii apropiați”, spun organizatorii.\n\nObiectivul principal al acestui program este îmbunătățirea vieții vârstnicilor din Republica Moldova, oferindu-le oportunități de participare activă în societate și de integrare în comunitatea lor.\n\nÎn acest context, au fost oferite instruiri personalizate pentru utilizarea telefoanelor smart și a serviciilor electronice de care au beneficiat 1000 de persoane. Au fost donate 360 de telefoane OPPO A38, pentru a facilita accesul la tehnologie pentru vârstnicii din comunitățile noastre. Totodată 200 de tineri voluntari au fost alături de vârstnici ca mentori în această călătorie digitală.\n\nProgramele pentru îmbătrânirea activă destinate vârstnicilor din Republica Moldova și a celor strămutați din Ucraina și se desfășoară în zece raioane. În lista raioanelor selectate se numără: Căușeni, Ungheni, Sângerei, Rezina, Telenești, Nisporeni, Ialoveni, Ștefan Vodă, Călărași, Strășeni (s. Cojușna).\n\nProiectul pentru Îmbătrânirea Activă și Sănătoasă este implementat de HelpAge International Moldova în cadrul programului „Creșterea protecției, rezilienței și incluziunii sociale a refugiaților din Ucraina și a grupurilor vulnerabile din Republica Moldova prin consolidarea mecanismelor de prevenire și răspuns la violența bazată pe gen, precum și consolidarea sistemelor de protecție socială și sănătate”, susținut de Fondul Națiunilor Unite pentru Populație UNFPA Moldova în parteneriat cu Ministerul Muncii și Protecţiei Sociale al Republicii Moldova și Fundația Moldcell, finanțat de UK in Moldova – British Embassy Chisinau.",
    "metadata": {
      "original_file": "Expresul_Calarasi_0141.html"
    }
  },
  {
    "title": "Mai multe proiecte din localitățile raionului Călărași vor fi implementate în acest an, în Programul „Satul European Expres”",
    "content": "În luna mai a fost lansat Concursul de propuneri de proiecte în cadrul Programului Național „Satul European Expres”. În rezultat, au fost avizate pentru includere în program 361 propuneri de proiecte de dezvoltare locală, din cele 680 depuse. Toate aceste proiecte urmează a fi finalizate până la sfârșitul anului 2023.\n\nDin raionul Călărași, de iluminat public stradal vor beneficia patru sate. Este vorba de: Răciula, Nișcani, Vărzăreștii Noi, Vălcineț unde, la fel, va fi instalat sau renovat iluminatul stradal.\n\nIar de construcție, renovare și reabilitarea clădirilor publice, inclusiv prin măsuri de îmbunătățire a eficienței energetice a clădirilor publice, va beneficia satul Săseni, unde va fi reparat spațiul public de agrement și for public care va contribui la dezvoltare locală și durabilă. La Temeleuți vor avea loc lucrări de montare a unei centrale fotovoltaice pentru primărie, iar Sipoteni va fi instalat un sistem fotovoltaic pentru centrul cultural.\n\nÎn același timp, la Peticeni va fi amenajată o zonă de agrement pe teritoriul adiacent Căminului Cultural, va fi construit un gard la stadionul din Bravicea, va fi reconstruită și amenajată o alee în parcul din orașul Călărași , un scuar va fi amenajat la Hirova , precum și la Horodiște și Bahmut vor avea loc lucrări de dezvoltare a serviciilor sociale destinate populației.\n\nȘi casele de cultură din satele Rădeni și Pitușca vor fi renovate.\n\nÎn cadrul Programului „Dezvoltare urbană” va fi modernizat scuarul de pe strada Biruinței din orașul Călărași.\n\nLista proiectelor poate fi văzută AICI.",
    "metadata": {
      "original_file": "Expresul_Calarasi_0291.html"
    }
  },
  {
    "title": "Drumul de centură Bahmut, finanțat de Uniunea Europeană, a fost inaugurat oficial",
    "content": "Azi, 9 noiembrie, a fost inaugurat oficial drumul de ocolire de șase kilometri în jurul satului Bahmut. La inaugurare au fost prezenți Viceprim-ministrul Republicii Moldova, ministrul Infrastructurii și Dezvoltării Regionale Andrei Spînu, ambasadorul Jānis Mažeiks, Ambasadorul Uniunii Europene (UE) în Moldova și Matteo Patrone, director general al Băncii Europene pentru Reconstrucție și Dezvoltare (BERD) pentru Europa de Est și Caucaz.\n\nSegmentul de drum, construit grație unui grant de cca 8 milioane de euro oferit de UE, face parte din drumul național Chișinău-Ungheni-Sculeni spre frontiera cu România, fiind o arteră cheie de transport, care leagă Moldova cu UE.\n\nDrumul de ocolire Bahmut face parte dintr-un program de amploare de modernizare și de construcție a drumurilor cheie din țară, cu investiții de 300 de milioane de euro oferite de BERD și Banca Europeană de Investiții (BEI).\n\n„Cu sprijinul Uniunii Europene, BERD și BEI, în Republica Moldova se află în proces de construcție peste 300 km de drumuri. Vom finaliza aceste lucrări calitativ și la timp, așa cum am făcut cu drumul de ocolire a satului Bahmut. În continuare, este necesar de a absorbi fondurile cât mai eficient posibil și de a construi drumurile în conformitate cu standarde înalte pentru a aduce beneficii oamenilor, economiei și a asigura interconectarea cu rețeaua rutieră a UE.”, a declarat Andrei Spînu, viceprim-ministru, ministrul Infrastructurii și Dezvoltării Regionale. „Suntem încântați să lucrăm împreună cu guvernul, Uniunea Europeană, BEI pentru a da o nouă viață rețelei și infrastructurii rutiere din Moldova. Drumurile mai bune aduc Moldova mai aproape de UE, stimulează comerțul și integrarea regională și îmbunătățesc siguranța rutieră și viața zilnică a cetățenilor”, a declarat și Matteo Patrone.\n\nJānis Mažeiks, ambasadorul UE în Republica Moldova, a declarat, la rându-i că o dată cu finalizarea acestui drum, cetățenii și mărfurile pot circula mai eficient și mai sigur către și dinspre UE.\n\n„Conexiunile directe dintre UE și Moldova au devenit încă mai importante de când Republica Moldova a obținut statutul de țară candidată la UE. Acest lucru este demonstrat de recenta decizie a Comisiei Europene, care a recomandat extinderea rețelei centrale de transport transeuropene în Republica Moldova și în Ucraina. În ultimii 10 ani, Uniunea Europeană și partenerii săi, în spiritul Echipa Europa, au oferit o asistență de peste 1 miliard de euro pentru proiecte de infrastructură de transport în Republica Moldova.”, a subliniat dânsul.\n\nCei șase kilometri de drum nou creează condiții mai sigure și confortabile atât pentru transportul de mărfuri, cât și pentru cel de pasageri, cu cele două benzi, podețe, un pasaj pietonal subteran și două intersecții. Acest drum va permite în continuare un acces mai bun la piețele UE pentru producătorii moldoveni, va reduce costurile de întreținere a drumurilor, precum și poluarea atât fonică, cât și a aerului, pentru populația locală, care locuiește în apropiere. Lucrările la drumul de ocolire au inclus instalarea unor elemente de siguranță, precum noi parapete de siguranță, semne de circulație, marcaje rutiere și treceri de pietoni.",
    "metadata": {
      "original_file": "Expresul_Calarasi_0442.html"
    }
  },
  {
    "title": "Întreprinderea pentru Silvicultură din Călărași pune la dispoziția cetățenilor mii de pomi de Crăciun",
    "content": "Sărbătorile de iarnă se apropie cu pași grăbiți, iar Întreprinderea pentru Silvicultură din Călărași deja a pus la dispoziția cetățenilor mii de pomi de Crăciun. Aceștia pot fi procurați începând cu 2 decembrie direct de la Întreprindere.\n\nAstfel, Întreprinderea pentru Silvicultură pune la dispoziția călărășenilor 4097 de molizi de diferite dimensiuni și 10 mii de verticele (crenguțe). În acest context, întreprinderea propune spre vânzare 670 de molizi cu dimensiunea cuprinsă între 1,5m. – 2,00 metri, 526 de molizi cu dimensiunea cuprinsă între 2,01 m. – 2,5 metri, 372 de bucăți cu dimensiunea cuprinsă între 2,51 m. – 3,00 metri, 444 bucăți cu dimensiunea 3,01m. – 3,5 metri, 433 molizi cu dimensiunea cuprinsă între 3,51 m. – 4,00 metri, 342 bucăți cu dimensiunea 4,01 m. – 5,00 metri și mai mari de 5 metri – 494 de molizi. „Cea mai mare cantitate de molizi o avem cu dimensiunea cuprinsă între 1 metru și 1,5 metri. De altfel, acestea și sunt cei mai solicitați de către populație”, ne spune Serghei Tonofrei, inginer – șef la Întreprinderea pentru Silvicultură Călărași. \n\n Potrivit lui, prețurile variază în dependență de dimensiunea molidului, de la 100 la 350 de lei. Într-un final, un molid cu dimensiunea de la 1,0 metru la 1,5 metri costă 100 lei; 1,51m. – 2,00 metri = 120 lei; 2,01 m. – 2,5 metri = 150 lei; 2,51 m. – 3,0 metri = 200 lei; 3,01m. – 3,5 metri = 230 lei; 3,51 m. – 4,0 metri = 250 lei; 4,01 m. – 5,0 m = 300 lei și mai mari de 5,0 metri = 350 de lei. „Molizii pot fi procurați de la toate ocoalele silvice pe care le avem: orașul Călărași și satele Hîrjauca, Bravicea, Vărzărești”, a accentuat inginerul – șef, îndemnând totodată călărășenii să se adreseze la ocoalele silvice și să-și achiziționeze pomul dorit.\n\nȘi dacă Întreprinderea pentru Silvicultură propune mii de pomi pentru vânzare, atunci la Ungheni situația e total diferită. În acest an, de altfel, ca și în ultimii doi ani, Întreprinderea pentru Silvicultură din Ungheni „Silva Centru” nu oferă spre vânzare pomi de Crăciun. „Pomii pe care i-am plantat încă în 2020 nu au atins dimensiunea necesară pentru a fi vânduți. Au abia jumătate de metru. Ultima partidă de pomi am vândut-o în 2022”, ne spune Ion Ciocan, șeful „Silva Centru”.\n\nNOTĂ: De menționat că, în acest an, Agenția „Moldsilva” propune spre vânzare peste 46 mii de pomi de Crăciun. Oferta include 38.221 de molizi, 7.863 de pini, 100 de brazi, 48.211 de crenguțe. Pomii sunt crescuți special pentru această destinație. Agenția subliniază că pomii de Crăciun sunt comercializați exclusiv prin pepinierele și depozitele entităților silvice teritoriale, instituția nefiind implicată în comerțul stradal.\n\nTotodată, pentru a preveni tăierile ilegale de molid și pin din fondul forestier, Inspectoratul pentru Protecția Mediului , Inspectoratele de Poliție și angajații întreprinderilor silvice vor intensifica acțiunile de patrulare și control. Conform legislației, persoanele fizice care recurg la astfel de fapte riscă amenzi între 2.500 și 5.000 de lei , iar persoanele juridice pot fi sancționate cu până la 25.000 de lei , fiind obligate să achite și prejudiciul cauzat prin tăierea ilicită a arborilor”.",
    "metadata": {
      "original_file": "Expresul_Calarasi_0012.html"
    }
  },
  {
    "title": "La Călărași „se cresc” afaceri de succes. Incubatorul de Afaceri a împlinit cinci ani",
    "content": "Incubatorul de Afaceri din orașul Călărași a împlinit, la 19 iunie, cinci ani de la inaugurare. La moment, instituția este ”plină ochi” de rezidenți care-și cresc afacerile într-un mediu prietenos, fiind consultați în permanență și achitând prețuri modice pentru spațiile închiriate.\n\nAniversarea nu a putut trece fără a fi consemnată, așa că în acea zi la incubator s-au primit oaspeți, parteneri de activitate, cu toții fiind întâmpinați de rezidenții instituției.\n\nÎn cei cinci ani de la fondare, de serviciile Incubatorului de Afaceri Călărași au beneficiat 84 de companii rezidente, dintre care 42 se regăsesc și la moment în instituție. O parte dintre ei, mai exact 51 de companii, au ieșit deja din edificiu, iar alții abia așteaptă să-și testeze abilitățile de antreprenori. Aici, ei au șansa de a beneficia de suport informațional, au ocazia de a fi parte în diverse programe pentru antreprenorii începători, iar spațiile pe care le închiriază sunt la cel mai redus preț de pe piață. Totodată, de consultații privind inițierea sau dezvoltarea unei afaceri au beneficiat peste 1800 persoane și agenți economici din regiune.\n\nDintre cele 42 de companii care „cresc” la moment în incubator, 35 reprezintă start-up-uri. Majoritatea afacerilor (27 la număr), sunt gestionate de tineri. Interesant este faptul că la incubatorul din Călărași există egalitate de gen, pentru că exact jumătate dintre companiile rezidente sunt administrate de femei.\n\nPotrivit lui Victor Ambroci, managerul instituției, per total au fost create 149 locuri de muncă dintre care 58 pentru femei, iar 80 sunt destinate tinerilor. „Odată cu creșterea numărului companiilor incubate a crescut și cifra de afaceri a rezidenților din cadrul Incubatorului de Afaceri, care a depășit 15 milioane de lei”, susține Victor Ambroci.\n\nMai nou, Incubatorul de Afaceri din Călărași oferă și posibilitatea incubării rezidenților virtuali, fiind unicul incubator din țară care oferă acest tip de serviciu. La moment, două companii se bucură de astfel de „incubare”, având mai multe oportunități pentru a-și dezvolta afacerile.\n\nÎn cadrul întâlnirii din 19 iunie, echipa managerială a făcut o incursiune în activitatea instituției, vorbind și despre planurile de viitor. Acum doi ani, Incubatorul din Călărași a înregistrat cele mai bune rezultate în activitate, fiind desemnat “Cel mai bun Incubator de Afaceri al anului din Republica Moldova” (din 11 existente la moment).\n\nSpectrul de activități din cadrul Incubatorului de Afaceri din Călărași este unul foarte divers. Astfel, aici sunt găzduite servicii de contabilitate, ateliere de croitorie, atelier de patiserie, atelier de reparație a calculatoarelor, un centru de dezvoltare personală, sală de sport, studio de înregistrări, consultanță privind modul sănătos de viață, saloane de înfrumusețare, etc. ”Ușile instituției rămân deschise pntru toții cei cu idei inovative, dornici de a explora lumea afacerilor”, a conchis Victor Ambroci.",
    "metadata": {
      "original_file": "Expresul_Calarasi_0507.html"
    }
  },
  {
    "title": "Parcările amenajate abuziv pe trotuare publice – în vizorul Primăriei orașului Călărași",
    "content": "O parcare amenajată ilegal, din contul trotuarului de pe strada Mihai Eminescu, o arteră principală a orașului Călărași, a fost lichidată recent de primărie.\n\nAceasta fusese amenajată abuziv, încă anul trecut, în fața zonei comerciale, pe teren public. Astfel, pietonii erau nevoiți să înconjoare pe sub fațada clădirii sau să meargă pe zona de carosabil. Mai mult, trecerea de pietoni din imediata apropiere se termina exact în intrarea în această parcare, prezentând pericol pentru cei ce traversau regulamentar strada.\n\nPotrivit primarului Victor Ambroci, lucrările efectuate de agentul economic contravin principiilor de accesibilitate și siguranță pietonală stipulate în Regulamentul circulației rutiere, precum și Proiectul de execuție a lucrărilor de construcție a străzii. „Atunci când s-a depistat lucrarea efectuată pe trotuarul pietonal, Primăria orașului Călărași a solicitat agentului economic să îndepărteze marcajul rutier aplicat neautorizat, inclusiv și demontarea bumperelor-limitatoare. Ulterior, a fost sesizată și poliția despre situația creată. Așa cum agentul economic nu s-a conformat cerințelor legale, am dispus demontarea forțată a acestor limitatoare, cu suportul tehnic al angajaților Întreprinderii Municipale Gospodăria Comunal-Locativă Călărași”, a declarat primarul. Odată demontate, opritoarele au fost depozitate, iar agentul economic a fost notificat să repare în regim de urgență trotuarul, prin aducerea acestuia la starea inițială.\n\nÎn acest context, Victor Ambroci a mai menționat că va identifica toate parcările amenajate abuziv pe trotuarele publice ale orașului Călărași și vor fi eliminate. În orașul Călărași sunt amenajate circa 300 de locuri de parcare, majoritatea fiind concentrate în centrul orașului.",
    "metadata": {
      "original_file": "Expresul_Calarasi_0157.html"
    }
  },
  {
    "title": "250 de copii care frecventează grădinița ,,Lăstărel” din Călărași, beneficiază de condiții mai bune. Clădirea grădiniței a fost renovată",
    "content": "Cei 250 de copii care frecventează grădinița ,,Lăstărel”, din orașul Călărași, dar și cadrele didactice de aici, beneficiază de condiții mai bune. Pe 20 februarie a avut loc recepția finală a lucrărilor preconizate în cadrul proiectului ,,Reabilitarea energetică a clădirii Grădiniței de copii ,,Lăstărel”, din orașul Călărași. Proiectul a fost susținut în cadrul Apelului de Propuneri de Proiecte Pilot.\n\nValoarea totală a proiectului constituie 1 milion 415 mii 294 de lei, cu ajutorul cărora a fost posibilă izolarea termică a pereților exteriori cu o suprafața totală de 1392 m 2 , dar și alte lucrări de renovare a instituției educaționale.\n\nÎn același timp, pe perioada implementării, beneficiarului i-a fost asigurată asistența tehnică, ce include raportul de audit energetic, elaborarea devizului de cheltuieli, expertiza documentației de deviz, expertiza tehnică a clădirii și servicii de supraveghere tehnică.\n\nNOTĂ: Agenția pentru Eficiență Energetică are misiunea de a implementa politica de stat în domeniul eficienței energetice, performanței energetice a clădirilor, precum și a valorificării surselor de energie regenerabilă, inclusiv prin atragerea și gestionarea resurselor financiare în vederea finanțării proiectelor în domeniile respective într-un mod durabil din punct de vedere al mediului înconjurător și a schimbărilor climatice.",
    "metadata": {
      "original_file": "Expresul_Calarasi_0383.html"
    }
  },
  {
    "title": "Trecerile pietonale din preajma școlilor din oraș - dirijate de polițiștii de la Călărași",
    "content": "Odată cu începerea unui nou an de învățământ, polițiștii din întreaga țară au ajutat copiii să traverseze strada, având grijă ca șoferii să nu depășească limita de viteză, pentru a preveni astfel accidentele rutiere. Și polițiștii de la Călărași au stat de veghe lângă cele mai periculoase treceri de pietoni din oraș.\n\nPe toată durata lunii septembrie, polițiștii de la Călărași au supravegheat respectarea regulilor de circulație rutieră din preajma instituțiilor de învățământ. În orele de vârf, traversarea străzii este de multe ori o misiune grea, mai ales că drumurile sunt pline de copii şi, respectiv, crește pericolul de producere a unor accidente rutiere.\n\nPe Sergiu Cartoflea, șeful Serviciului Patrulare a Secției Securitate Publică a Inspectoratului de Poliție Călărași, l-am surprins la datorie, într-o zi de septembrie, răspunzând la binețe copiilor care se grăbeau să ajungă la timp la Liceul Teoretic ”Vasile Alecsandri”.\n\n„Conform indicațiilor Inspectoratului General al Poliției, pe toată durata lunii septembrie monitorizăm trecerile pietonale periculoase din adiacența instituțiilor de învățământ din oraș, acolo unde se atestă un flux sporit de pietoni și unități de transport. Astfel, evităm accidentările și responsabilizăm copiii să traverseze strada regulamentar, în locurile special amenajate, să se asigure și să fie vigilenți. Și șoferii devin mai responsabili la vederea noastră. Cu părere de rău mai sunt părinți care ignoră regulamentul, dar îi atenționăm și pe ei, îndemnându-i să se conformeze cerințelor”, ne-a spus dânsul.\n\nUnii copii au ținut chiar să îi strângă mâna domnului polițist, iar unii dintre ei l-au confundat cu un gardian. Evelina Cupcea, elevă în clasa a VII-a, ne-a spus că și-ar dori câte un polițist la fiecare trecere de pietoni. ”Consider că este un lucru foarte bun că există un polițist lângă școala noastră și dirijează traficul în zona unde traversăm cu toții strada. Cred că face un lucru minunat și ne protejează de unele pericole care nu ne dorim să se întâmple”, ne-a spus eleva.\n\nȘi Margareta Trifan, învățătoarea la clasa a II-a ne-a spus că deși își îndeamnă la ore elevii să respecte regulile de circulație, crede că prezența unui om al legii în trafic implică pentru ei o și mai mare responsabilitate. „E un lucru foarte binevenit și chiar necesar. Facem și noi activități în privința circulației rutiere, dar domnul polițist ne dă o mână de ajutor, mai ales dimineața, când există o aglomerație mai mare de oameni și mașini pe drumul din preajma școlii”, ne-a spus ea.\n\nPărinții și bunicii care își însoțesc copiii spre școală spun că sunt mai liniștiți atunci când există un om al legii în apropiere ”Sunt mult mai liniștită pentru siguranța lor, atunci când știu că există un polițist în preajmă. E ceva frumos și util în același timp, pentru că e o zonă chiar periculoasă aici”, a afirmat Tatiana Ursu.\n\nPolițiștii de la Călărași spun că pe parcursul lunii septembrie nu a fost înregistrat nici un incident în traficul din apropierea instituțiilor de învățământ. Îndemnul lor pentru toți cetățenii este să nu traverseze drumurile publice prin alte locuri, decât prin cele special amenajate şi semnalizate prin indicatoare sau marcaje rutiere şi numai după ce s-au asigurat.",
    "metadata": {
      "original_file": "Expresul_Calarasi_0229.html"
    }
  },
  {
    "title": "În satul Nișcani fost lansată prima linie de sortare și ambalare a prunelor, caiselor și piersicilor",
    "content": "În satul Nișcani din raionul Călărași a fost lansată prima linie de sortare și ambalare a prunelor, caiselor și piersicilor. Grație ajutorului oferit de Agenția Statelor Unite pentru Dezvoltare Internațională, producătorii beneficiari pot livra pe piața europeană cantități mai mari de fructe gata ambalate în caserole. Noua tehnologie avansată asigură și sortarea acestora în funcție de mărime, culoare și calitate, scrie moldova1.md.\n\nGrație noilor tehnologii, fructele sâmburoase sunt sortate și ambalate mai rapid. O spun muncitorii care de mai bine de trei ani făceau acest lucru manual.\n\n„Alegem prunele stricate și cele cu codițe. Care sunt două lipite le depărtăm una de alta. Manual tot se alegea pruna cu mâna, trebuia să mai ridici o cutie ca manual, dar acum merge totul pe linie. E foarte bine. Ne bucurăm că avem de lucru acasă”, spune Maria Roșca, muncitoare.\n\n„Puneam fructele manual, cântăream manual, totul manual. Le alegeam care sunt stricate. Acum totul face linia. Verificăm să fie eticheta, să fie închisă caserola, să meargă totul bine”, afirmă Andrei Haghea, muncitor.\n\nPrunele ajung pe piața Uniunii Europene. Potrivit producătorilor, linia de sortare și ambalare a fost necesară în contextul în care cererea era tot mai mare, iar ei și-au dorit să livreze un produs gata ambalat.\n\n„Vreo trei-patru ani am lucrat cu linii manuale, adică cu sortare manuală, unde gradul de implicare a forței de muncă era destul de înalt și nu puteai atât de ușor să controlezi toate procesele, mai ales ce ține de calitatea produsului. Inițial, cu liniile pe care le aveam, manuale, puteam să sortăm până la 20 de tone de fructe sâmburoase, de prune, dacă să fiu mai specifică, în opt ore într-un schimb de lucru. Cu această linie o să putem să dublăm cantitatea, cum ar veni 35-40 de tone de produs”, a menționat Zinaida Plămădeală, manager vânzări.\n\nResponsabilii de la Ministerul Agriculturii susțin că linia ar putea fi utilizată și de alți producători mai mici pentru a spori gradul de dezvoltare.\n\n„Noi trebuie să facem modificare la cadrul normativ, ca producătorul agricol să poată să se coopereze, să poată presta servicii și la alți producători care nu au această capacitate. Noi în continuare, dacă vrem să fim Republica Moldova cu fruct de calitate și cu gust deosebit, și să ne cunoască o lume întreagă, să cumpere producția noastră, noi fără astfel de linii de sortare, de ambalare, nu putem să mergem înainte”, a declarat Vasile Șarban, secretar de stat la Ministerul Agriculturii.\n\n„Vedem un potențial excepțional aici, în Republica Moldova, în agricultură. Este o țară cu o istorie bogată, cu soluri fertile, bogate. Preferăm să ajutăm, să promovăm dezvoltarea economică, după modelul Statelor Unite, care este deschisă cu o piață liberă. Republica Moldova este acum una dintre cele mai mari exportatoare de prune în lume. Noi îi ascultăm și încercăm să-i ajutăm să-și atingă scopurile, să devină un partener pentru noi”, a specificat Ali Ezzatyar, șef adjunct la USAID Moldova.\n\nLinia complet automatizată de sortare și ambalare a prunelor a costat în jur de 850 de mii de dolari, dintre care 56 de mii constituie sprijinul oferit de USAID.\n\nÎn 2024, Republica Moldova a reușit să înregistreze un record istoric la volumul de caise exportate – 13 mii de tone. În perioada iulie-august, țara noastră a exportat aproape 18 mii de tone de prune din recolta 2024.",
    "metadata": {
      "original_file": "Expresul_Calarasi_0045.html"
    }
  },
  {
    "title": "Bătrânii de la azilul din Călărași au primit primii colindători",
    "content": "În prag de sărbători, un grup de elevi de la Școala Primară din Călărași au mers în vizită la Azilul de bătrâni din oraș. Aceștia au venit nu doar cu daruri, ci și cu colinde și urări de bine pentru cei care s-au pomenit de unii singuri la bătrânețe.\n\nCei de la azil i-au întâmpinat cu lacrimi în ochi pe copiii din clasa a doua, care au venit să-i viziteze la data de 8 decembrie, însoțiți de doamna învățătoare, dar și de câțiva părinți. I-am surprins adunați pe toți în sala pentru festivități, ascultând colindele și așteptând cuminți darurile aduse de copii. Cei mai mulți dintre ei și-au amintit de iernile de altă dată și de tradițiile din familiile lor, cândva unite și numeroase.\n\nDoamna Elena, o bătrânică de la azil a fredonat împreună cu copiii toate versurile colindelor, pe care le știa pe de rost. „Ascultându-i, mi-am amintit de cei 40 de ani din viață pe care i-am dedicat profesiei mele – de învățătoare la clasele primare. Mi-am amintit cu drag de discipolii mei. E o mare cinste pentru noi, cei care am ajuns aici, să fim vizitați de așa copilași minunați”, ne-a mărturisit pensionara.\n\nÎnvățătoarea Tatiana Guțu, spune că a trăit la rându-i o mare bucurie că a reușit, alături de copii, să le însenineze bătrânilor sufletele cu colinde frumoase, măcar și pentru câteva clipe. „Am venit cu un gând bun pentru bătrânii de la azil, pentru a le aduce un zâmbet, o rază de soare în inimile lor triste, din păcate. Când m-au întrebat copiii ce înseamnă azil, le-am explicat că este o casă unde părinții nu au copii”, a spus Tatiana Guțu.\n\nCopiii au rămas încântați şi foarte mulțumiți de vizită și de gestul caritabil pe care l-au făcut și au promis că vor reveni la azil ori de câte ori vor avea ocazia.\n\n”Am venit alături de colegii mei la azil să le cântăm niște colinde oamenilor de aici. A fost emoționant și voi reveni și la alte sărbători”, ne-a spus unul dintre elevi, Dan Rață.\n\n„Am venit să oferim și daruri, din puținul pe care-l avem, celor care sunt mai triști decât noi. Vom reveni cu siguranță aici”, a spus și colegul său, Bogdan Olari.\n\nPsihologul din cadrul azilului, Maria Trifan, spune că micii colindători au fost primii mesageri ai Crăciunului din acest an pentru bătrânii din instituție, mulțumindu-le tuturor pentru fapta frumoasă. 1Copiii au creat niște momente cu adevărat frumoase pentru bătrânii noștri. Astfel de clipe sunt cele mai așteptate de ei, pentru că își revăd cumva copiii și nepoții împrăștiați prin lume. Aceste momente îi încarcă de energie pozitivă, iar sărbătorile de iarnă sunt așteptate cu mare drag”, a declarat Maria Trifan.\n\nÎn Azilul pentru Bătrâni și Persoane cu Dizabilități din orașul Călărași trăiesc 31 de persoane, mai mulți dintre ei fiind imobilizați în scaune cu rotile, sau țintuiți la pat.",
    "metadata": {
      "original_file": "Expresul_Calarasi_0415.html"
    }
  },
  {
    "title": "La Călărași va fi edificat un monument comemorativ",
    "content": "La Călărași urmează să fie edificat un monument de for public. Acesta va fi amplasat în scuarul de pe strada Biruinței, vis-a-vis de „Poarta sărutului”.\n\nMonumentul va avea patru fațete, iar fiecare fațetă va fi dedicată unei anumite categorii: placă comemorativă în memoriam Victimelor Războiului din Afganistan; Victimelor Războiului de pe Nistru; Victimelor deportărilor staliniste și Participanților la lichidarea Avariei de la Cernobîl.\n\n„Intenția de a avea un astfel de monument persistă de ani buni, mai ales că liderii asociațiilor de veterani tot „au bătătorit cărările” atât pe la Primăria orașului Călărași, cât și la Consiliul Raional în încercarea de a amenaja un astfel de monument unde să poată depune flori la zilele de comemorare. Abia în acest an, lucrurile au început a se mișca din loc”, ne spune Doina Harea, viceprimara orașului Călărași.\n\nMonumentul va fi edificat în parteneriat cu Consiliul Raional Călărași.\n\nNicolae Drăgănel, președintele raionului Călărași, a menționat în cadrul ședinței Consiliului orășănesc din 2 mai despre necesitatea edificării acestui monument. „Anul acesta, s-a adresat la Consiliul raional un grup de veterani. Ulterior, am realizat o ședință la care a fost invitat și pe domnul primar și, de comun cu veteranii, am stabilit locul amplăsării monumentului. Contribuția va fi atât din partea Primăriei cât și a Consiliului și urmează să fie semnat și un acord la următoarele ședințe ale lunii mai. Este o datorie a noastră față de cei care au luptat”, menționează președintele raionului.\n\nDoina Harea a mai precizat faptul că în Călărași nu sunt monumente destinate categoriilor menționte. „La Gara feroviară este doar o placă pentru victimele represiunilor staliniste. În rest, cei care veneau să le aducă un omagiu în zilele de comemorare, depuneau flori la monumentul lui Ștefan cel Mare”, a spus ea, după care a mai adăugat: „Acest monument ar fi ca o lecție de istorie pentru toți copiii care trec prin acea zonă, se mai interesează, mai citesc și astfel, devine o lecție educativă, care vine să atragă atenția locuitorilor că astfel de evenimente tragice au avut loc în istoria neamului nostru”.\n\nMonumentul va fi construit din piatră de Cosăuți și va avea o înălțime de peste 3 metri.\n\nPrimăria și-a asumat cheltuielile pentru proiectul tehnic, care a ce a costat în jur de 55 de mii. „Până la finele anului deja trebuie să fie edificat. După ce avem schița aprobată atât de Primărie, cât și de Consiliu, vom merge la Ministerul Culturii pentru aviz”, a menționat și Victor Ambroci, primarul orașului Călărași.",
    "metadata": {
      "original_file": "Expresul_Calarasi_0100.html"
    }
  },
  {
    "title": "Unica pârtie de schi din țară s-a redeschis la Călărași, după patru ani de pauză",
    "content": "După patru ani de pauză, unica pârtie de schi din Călărași s-a redeschis. În zilele de 13 și 14 ianuarie, aceasta a fost luată cu asalt de iubitorii de schi din Călărași, dar și din țară.\n\nPe lângă distracţie şi multă adrenalină, oaspeţii s-au bucurat și de bucate tradiţionale, încălzindu-se și cu o cană cu vin fiert.\n\nAccesul pe pârtie a fost făcut doar pentru deținătorii de schiuri și de snowboard-uri, pentru doritorii de a se da cu sania, a fost disponibilă o pârtie alăturată, de dimensiuni mai mici. „eu m-am dat cu sania, mi-a plăcut foarte mult”, a spus un copil entuziasmat.\n\nMajoritatea au venit echipați cu toate necesare, iar cei care nu aveau echipament, puteau să închirieze de la administrația pârtiei. „Eu nu am schiat de câțiva ani buni și pentru mine a fost o plăcere să vin aici să schiez”, a spus un bărbat.\n\nDupă ce ajungeau la baza pârtiei toată lumea era transportată înapoi cu un microbuz. O zi de schiat a costat 200 de lei.\n\nMenționăm că pârtia are o lungime de circa doi kilometri jumătate și are zone de dificultate diferită. Timpul parcurs pe pârtie este de 5 min, viteza variază de la 30 km până la 65 km pe oră.\n\n„Ceea ce este aici nu se poate compara cu ceea ce este în stațiunile de schi de peste hotare. La Călărași nu sunt munți, aici nu sunt telescaune, gondole, turnichete și skipass-uri, etc. Dar, e un deal foarte simpatic, pe care s-a facut o pârtie în formă de „S” de tocmai 2 km și jumătate, ideală în special pentru începători, dar bună și pentru cei mai avansați”, au scris administratorii pe pagina lor de facebook.\n\n„Pârtia de schi din Călărași este pentru adevărații amatori, care am schiiat și în România, și Bulgaria, și Ucraina. Pârtia de la Calarasi mi se pare ca e ca la Curseveli, de aia am și botezat-o „ Calarasveli. E prima în Republica Moldova și e la noi acasă. Ne rugăm numai să fie zăpadă măcar până în martie. Mulțumim”, a scris Mihail Morteanu, drept răspuns la postarea făcută pe facebok de către administratorii pârtiei.\n\nUltima dată schiorii sau bucurat de pârtia din Călărași în luna februarie a anului 2019.",
    "metadata": {
      "original_file": "Expresul_Calarasi_0177.html"
    }
  },
  {
    "title": "Un sportiv de la Călărași a devenit vicecampion al lumii la lupte libere, printre veterani, la un campionat din Grecia",
    "content": "Călărășeanul Marin Hamoza a fost la un pas de medalia de aur la un campionat de lupte între veterani. Sportivul de la Călărași a adus argintul acasă, iar acum se pregătește de competițiile din anul următor.\n\nMarin Hamoza din orașul Călărași are 51 de ani, iar pasiunea pentru sport i-a marcat întreaga viață. Totul a început prin clasa a cincea când, îndrumat de un fost antrenor, a ajuns să facă lupte libere la Școala Sportivă Specializată de Rezerve Olimpice din orașul Călărași. Sportivul spune că s-a molipsit de la antrenorul său, Constantin Cobîlean, directorul școlii care astăzi îi poartă numele.\n\n”După ce am absolvit școala sportivă și am făcut armata, m-am stabilit la Chișinău, dar nu m-am despărțit niciodată de această școală”, ne-a mărturisit Marin, care revine în sala de antrenamente de la Călărași ori de câte ori are ocazia. Luna trecută a stat mult mai mult aici, pregătindu-se intensiv timp de două săptămâni pentru a putea merge la un campionat mondial de lupte libere pentru a-și depăși propriul record înregistrat acum cinci ani, când s-a clasat pe locul al III-lea.\n\nDe la mondialele de veterani din Loutraki, Grecia, care s-au desfășurat în perioada 16-19 octombrie 2023, Marin Hamoza s-a întors cu un mare succes. Sportivul a obținut medalia de argint într-o competiție extrem de dură, la categoria de 62 de kilograme, la care au luat parte sportivi din peste 30 de țări. Luptătorul de la Călărași a reușit să treacă peste adversari extrem de puternici din Japonia, Kazahstan, Statele Unite ale Americii și Bulgaria, fiind la un pas de deveni campion mondial.\n\nÎntrebat despre emoțiile trăite la vederea tricolorului arborat la ceremonia de premiere, Marin Hamoza a recunoscut că s-a simțit mândru și onorat deopotrivă. ”E greu să redai în cuvinte acele trăiri, pentru că e ceva ce doar luptătorii pot simți. E o răsplată pentru miile de antrenamente, pentru toate sacrificiile făcute de-a lungul timpului pentru a mă menține în formă și a demonstra performanță”, a recunoscut sportivul.\n\nDrumul până în Grecia nu a fost presărat cu flori. Pentru a-și putea permite ”luxul” de a reprezenta țara la campionatul internațional, Marin și-a vândut mașina. Modest din fire, sportivul ne-a spus că nu crede că a făcut mare lucru, pentru că a dat prioritate pasiunii sale incredibile pentru sport. Pe de altă parte, cunoscând cât de implicat și dornic de a demonstra performanță este, familia l-a sprijinit în această decizie și i-a fost alături. ”Le sunt recunoscător că mă susțin necondiționat. Am o familie minunată. Și mă bucur că pot da astfel un exemplu de perseverență pentru nepoțica mea, care îmi doresc să prindă drag de sport și să ajungă campioană”, ne-a spus, cu sclipire în ochi, vicecampionul mondial.\n\nÎntrebat ce înseamnă sportul pentru el, Marin Hamoza a răspuns fără a sta prea mult pe gânduri: ”Un drog, fără de care nu îmi pot imagina viața”.\n\nConstantin Cobîlean, directorul Școlii Sportive Specializate în Rezerve Olimpice de la Călărași, are doar cuvinte de laudă la adresa sportivului. Poza lui Marin Hamoza se păstrează la loc de cinste pe peretele dedicat celor mai merituoși campioni călărășeni. ”Îl cunosc pe Marin încă din anul 1982, atunci când a venit pentru prima oară în școala noastră. E un băiat extraordinar, de o modestie aparte, iar în timp am devenit buni prieteni. Mă bucur mult pentru rezultatul său din Grecia, pentru că știu cât de mult a muncit pentru a ajunge la acest nivel. Dacă nu avea trauma, sunt convins că aducea aurul acasă. E un sportiv valoros, care merită să fie ajutat”, a specificat Constantin Cobîlean.\n\nPe saltelele din Loutraki, Grecia, alături de sportivul de la Călărași au mai luptat și alți șapte sportivi moldoveni.",
    "metadata": {
      "original_file": "Expresul_Calarasi_0198.html"
    }
  },
  {
    "title": "O carte scrisă de cunoscutul muzician Anatolie Jian din Călărași va vedea în curând lumina tiparului",
    "content": "Visul de a scrie o carte a regretatului profesor de cor Anatolie Jian din Călărași, va deveni curând realitate. La trei ani de la trecerea sa în altă lume, fostul său discipol, scriitorul Mihai Doloton, lucrează de zor la ultimele detalii pentru ca această carte să fie una complexă și valoroasă.\n\nAnatolie Jian a fost profesor universitar la Academia de Muzică, Teatru şi Arte Plastice din Chişinău, profesor şi dirijor de cor la Colegiul Pedagogic „Alexandru cel Bun” din Călăraşi, profesor de cor la Școala de Arte „George Enescu” din Călăraşi, dar şi conducător muzical la Grădinița „Lăstărel”. \n\n Alături de Corul Colegiului Pedagogic „Alexandru cel Bun” din Călăraşi, Anatolie Jian a participat la numeroase concursuri naționale şi internaționale, obținând de fiecare dată locuri de frunte. \n\n Poate prea puțini cunosc faptul că Maestrul este autorul unor lucrări corale de o rară frumusețe, în mare parte pe versurile scriitorilor români de renume. Ciclul „Anotimpurile” reprezintă poate cea mai remarcabilă realizare a sa, fiind apreciată la nivel înalt de către colegii de breaslă. Alături de Corul ”Moldova”, pe timpul când dirijor era Maestrul Valentin Budilevschi, Anatolie Jian a reușit să facă mai multe înregistrări, care se păstrează și astăzi la loc de cinste.\n\nScriitorul Mihai Doloton spune că inițiativa de a aduna lucrările semnate de Anatolie Jian într-o carte, este una mai veche, încă de pe timpul când autorul era în viață. ”Domnul Anatolie Jian mi-a fost profesor. Pot spune despre dânsul că a fost un Om de o cumsecădenie şi o modestie rară, fiind pentru toți cei care l-au cunoscut un coleg şi un prieten de nădejde. Împreună cu Maestrul planificam demult să edităm această culegere. Din păcate așa a fost soarta, că dânsul a plecat din viață, iar acum va ieși de sub tipar o ediție îngrijită de mine”, a declarat Mihai Doloton.\n\nCartea conține circa 18 lucrări corale scrise în exclusivitate de Anatolie Jian. Totodată, aici vor mai fi incluse și câteva lucrări științifice despre ”Lucrul practic cu corul”, semnate de dumnealui.\n\nAnatolie Jian s-a născut în satul Codreanca, raionul Strășeni. A absolvit Colegiul Pedagogic „Alexandru cel Bun” din Călăraşi, la specialitatea „Instruirea muzicală”, iar apoi Academia de Muzică, Teatru şi Arte Plastice din Chişinău. În anul 1986 a urmat Aspirantura la Moscova. La data de 23 septembrie, Anatolie Jian ar fi împlinit 63 de ani.",
    "metadata": {
      "original_file": "Expresul_Calarasi_0462.html"
    }
  },
  {
    "title": "Alegeri prezidențiale: Cum au votat alegătorii din orașul Călărași dar și satele raionului",
    "content": "În cursa electorală, pentru alegerile prezidențiale s-au înscris 11 candidați: Alexandr Stoianoglo (Partidul Socialist din Republica Moldova), Maia Sandu (Partidul Acțiune și Solidaritate) Renato Usatîi (Partidul Nostru); Vasile Tarlev (Partidul pentru Viitorul Moldovei); Ion Chicu (Partidul Dezvoltării și Consolidării Moldovei); Octavian Țîcu (Blocul Electoral „ÎMPREUNĂ”) și candidații independenți: Irina Vlah, Andrei Năstase, Victoria Furtună, Tudor Ulianovschi și \n\n Natalia Morari).\n\nDatele arată că Maia Sandu (PAS), care candidează pentru un nou mandat, şi reprezentantul PSRM, Alexandr Stoianoglo, se vor confrunta în turul II.\n\nÎn toate localitățile raionului Călărași, cele mai multe voturi le-a acumulat primii trei candidați înscriși în liste: Alexandr Stoianoglo, Maia Sandu și Renato Usatîi. De aceea, ne-am propus să vă arătăm care a fost ordinea de preferințe pentru aceștia în localitățile raionului.\n\nÎn raionul Călărași au fost constituite 46 de secții de votare.\n\nIată cum au votat alegătorii din orașul Călărași:\n\nLa secția Nr.1 de la Oricova , pe listele electorale sunt înscriși 86 de alegători, dintre care au votat 51 de alegători. Pentru Maia Sandu au votat 30 de alegători, iar Renato Usatîi și Alexandr Stoianoglo au obținut un număr egal de voturi – 7.\n\nLa secția Nr. 2, SA „Drumuri”, pe listele electorale sunt înscriși 584 de persoane, dintre care 255 au votat. pentru Maia Sandu au votat 157 de alegători, pentru Alexandr Stoianoglo au votat 42 de alegători, iar Renato Usatîi a fost votat de 42 de alegători.\n\nLa secția Nr. 3, Gimnaziul „Ion Creangă , pe listele electorale sunt înscriși 2133 de alegători, dintre care au participat la vot 898. Pentru Maia Sandu au votat 500 de alegători, Renato Usatîi a obținut 151 de voturi, iar Alexandr Stoianoglo a fost votat de către 141 de alegători.\n\nLa Călărași, Nr. 4, pe listele electorale au fost înscriși 2081 de alegători, dintre care 786 de alegători au votat. Pentru Maia Sandu și-au exprimat votul 423 de persoane, pentru Alexandr Stoianoglo – 145 de persoane, și pentru Renato Usatîi – 110 de alegători.\n\nLa secția Nr.5, ÎM „Călărași – Divin”, pe listele electorale sunt înscriși 326 de alegători, dintre care 146 au votat. Pentru Maia Sandu și-au exprimat votul 45 de alegători, iar pentru Renato Usatîi – 42 de alegători. Alexandr Stoianoglo a obținut 30 de voturi.\n\nLa secția Nr. 6, Liceul „Mihail Sadoveanu”, pe listele electorale sunt înscriși 2600 de alegători, dintre care au votat 1112. Pentru Maia Sandu și-au exprimat votul 584 de alegători, pentru Alexandru Stoianoglu au votat 232, iar pentru Renato Usatîi – 150 de alegători.\n\nLa secția Nr. 7, Școala Profesională, pe listele electorale sunt înscriși 2229 de alegători, dintre care au votat 933. Pentru Maia Sandu au votat 484 de alegători, pentru Alexandr Stoianoglo au votat 224, iar Renato Usatîi a fost votat de 96 de alegători.\n\nLa secția Nr. 8, Liceul „Vasile Alecsandri” pe listele electorale sunt înscriși 2362 de alegători, dintre care 1059 au votat. Pentru Maia Sandu au votat 427 de alegători, Alexandr Stoianoglo a obținut 256 de voturi, iar Renato Usatîi a fost votat de 192 de alegători.\n\nIată cum au votat alegătorii din satele raionului Călărași:\n\nÎn satul Bahmut , pe listele electorale sunt înscriși 890 alegători, dintre care 400 au fost prezenți la vot. Pentru Maia Sandu și-au exprimat votul 173 de alegători, pentru Alexandr Stoianoglo – 112, iar pentru Renato Usatîi au votat 68 de alegători. La Gara Feroviară Bahmut , pe listele electorale sunt înscriși 552 de alegători și au votat 243 de oameni. Maia Sandu a obținut 101 de voturi, Alexandr Stoianoglo a fost votat de 60 de alegători, iar Renato Usatîi a fost votat de 49 de alegători.\n\nLa Bravicea , din 2438 de alegători, s-au prezentat la urna de vot 1044 de persoane. Pentru Maia Sandu au votat 545 de alegători, iar Renato Usatîi a obținut 160 de voturi, cu trei mai multe decât Alexandr Stoianoglo, pentru care au votat 157 de alegători.\n\nLa Buda , au votat 347 de persoane din 914. Dintre acestea, 163 au votat-o pe Maia Sandu, 108 pe Alexandr Stoianoglo și 48 pe Renato Usatîi.\n\nLa Căbăiești , pe listele electorale sunt 754 de persoane înscrise, dintre care doar 302 au votat. Cei mai mulți și-au exprimat votul pentru Maia Sandu -142 de alegători, pentru Renato Usatîi – 76 de votanți, iar pentru Alexandr Stoianoglo au votat 43 de alegători.\n\nLa Dereneu , pe listele electorale sunt înscriși 971 de alegători, dintre care 441 au votat. Pentru Maia Sandu au votat 190 de alegători, pentru Alexandr Stoianoglo – 145, iar pentru Renato Usatîi au votat 50 de alegători.\n\nLa Frumoasa , pe listele electorale sunt înscriși 489 de alegători, dintre care au votat 229. Pentru Maia Sandu au votat 79 de alegători, pentru Alexandr Stoianoglo – 51, iar pentru Renato Usatîi – 45.\n\nLa Hirova , pe listele electorale sunt înscriși 1214 de alegători, dintre care doar 502 au votat. Pentru Maia Sandu și-au exprimat votul 268 de alegători, pentru Renato Usatîi și Alexandr Stoianoglo – câte 73 de persoane.\n\nLa Hîrjauca , pe listele electorale sunt înscriși 429 de alegători, însă la vot s-au prezentat 228. Pentru Alexandr Stoianoglo au votat 120 de alegători, pentru Maia Sandu și-au exprimat votul 24 de alegători și Renato Usatîi a obținut doar 5 voturi. Stațiunea balneară Codru, sunt înscriși pe listele electorale 137 de alegători, pe listele suplimentare s-au înscris 265 și au fost la vot 270 de alegători. Pentru Maia Sandu au votat 126 de alegători, pentru Alexandr Stoianoglo – 73 și pentru Renato Usatîi – 20. La Leordoaia au votat 136 din cei 248 înscriși pe listele electorale. Cei mai mulți și-au exprimat votul pentru Alexandr Stoianoglo – 60 de alegători, Maia Sandu a obținut 35 de voturi, pe când Renato Usatîi – 14 voturi. La Mîndra , pe listele electorale sunt incluși 542 de alegători și au votat 285. Alexandr Stoianoglo a fost votat de 161 de alegători, Renato Usatîi a obținut 12 voturi, iar Maia Sandu doar 5 voturi. La Palanca , pe listele electorale sunt înscriși 654 de alegători, dintre care 331 au votat. Pentru Alexandr Stoianoglo au votat 178 de alegători, pentru Renato Usatîi – 13, iar pentru Maia Sandu au votat 23 alegători.\n\nLa Hoginești , pe listele electorale sunt înscriși 1273 de alegători, dintre care 604 au participat la vot. Astfel, Maia Sandu a obținut 347 de voturi, Renato Usatîi – 120 de voturi, iar Alexandr Stoianoglo a fost votat de 75 de alegători.\n\nLa Horodiște , au votat 826 de persoane cu drept de vot din 2049. Favorita a fost Maia Sandu care s-a ales cu 468 de voturi, fiind urmată de Alexandr Stoianoglo cu 113 voturi și Renato Usatîi – cu 94 de voturi.\n\nLa Meleșeni , pe listele electorale sunt înscriși 1147 de alegători și au votat 502. Maia Sandu a obținut 223 de voturi, Renato Usatîi – 118 de voturi, iar Alexandr Stoianoglo – 56 de voturi.\n\nLa Nișcani , pe listele electorale sunt înscriși 1387 de alegători, dintre care 700 au votat. Pentru Maia Sandu și-au exprimat votul 392 de alegători, Alexandr Stoianoglo a obținut 111 de voturi, iar Renato Usatîi – 110 voturi.\n\nLa Onișcani , din cei 899 de alegători, s-au prezentat 438 de alegători. Maia Sandu a obținut 262 de voturi, Alexandr Stoianoglo a fost votat de 62 de votanți, iar Renato Usatîi a fost votat de 39 de alegători.\n\nLa Hîrbovăț , pe listele electorale sunt înscriși 481 de alegători, dintre care 233 au votat. Maia Sandu a obținut 84 de voturi, Alexandr Stoianoglo a fost votat de 48 de alegători, iar Renato Usatîi a fost votat de către 47 de alegători.\n\nLa Păulești , pentru Maia Sandu și-au exprimat votul 140 de alegători din 307, pentru Alexandr Stoianoglo – 76 de alegători, iar pentru Renato Usatîi – 57. În listele de bază sunt incluși 726 de alegători.\n\nLa Peticeni, pe listele electorale sunt înscrise 1013 de persoane, dintre care au votat 459 de persoane. Pe Maia Sandu au votat-o 290 de alegători, pe Renato Usatîi – 60 de votanți, iar pe Alexandr Stoianoglo – 52 de alegători.\n\nLa Pitușca , s-au prezentat la urnele de vot 952 din 2586 de persoane cu drept de vot. Și-au exprimat votul 485 de alegători pentru Maia Sandu, pentru Renato Usatîi au votat 191 de persoane și pentru Alexandr Stoianoglo – 180 de alegători.\n\nLa Pîrjolteni , pe listele electorale sunt incluși 1306 de alegători, dintre care 585 au fost prezenți la vot. Maia Sandu a obținut 251 de voturi, Renato Usatîi a fost votat de 66 de votanți, iar Alexandr Stoianoglo a obținut 33 de voturi.\n\nLa Răciula au votat doar 632 de persoane din toți cei 1563 alegători înscriși în listele de bază. Pentru Maia Sandu au votat 318 alegători, 102 alegători au votat penntru Alexandr Stoianoglo și pentru Renato Usatîi au votat 88 de alegători. La Parcani , pe listele electorale sunt înscriși 427 de alegători și au votat 163. Alexandr Stoianglo a obținut 57 de voturi, fiind urmat de Renato Usatîi cu 56 de voturi. Maia Sandu a obținut 16 voturi.\n\nLa Rădeni , din cele 1185 de persoane înscrise, au votat 417, astfel că pentru Maia Sandu și-au exprimat votul 164 de alegători, pentru Alexandr Stoianoglo – 109, iar pentru Renato Usatîi – 93.\n\nLa Sadova au votat 919 de persoane din 2163 de persoane înscrise în liste, dintre care 424 au votat pentru Maia Sandu, pentru Alexandr Stoianoglo au votat 389 de alegători și 51 pentru Renato Usatîi.\n\nLa Săseni , pe listele electorale sunt înscriși 1431 alegători, dintre care doar 593 au votat. Pentru Maia Sandu și-au exprimat votul 328 de alegători, iar pentru Alexandr Stoianoglo au votat 127 de alegători. Renato Usatîi a obținut 75 de voturi. La Bahu , pe listele electorale sunt incluși 441 de alegători și au votat 173. Pentru Maia Sandu și-au exprimat votul 108 de alegători, pentru Renato Usatîi – 24 de alegători, iar Alexandr Stoianoglo a obținut 20 de voturi.\n\nLa una dintre secțiile din Sipoteni , au votat 1054 din cele 2646 de persoane înscrise în listele electorale. Astfel, pentru Maia Sandu au votat 570 de alegători, pentru Alexandr Stoianoglo au votat 195 de alegători, iar lui Renato Usatîi a fost votat de 175 de alegători. La cea de a doua secție din Sipoteni , pe listele electorale sunt înscriși 2711 de alegători și au votat 1144. Maia Sandu a obținut 670 de voturi, Renato Usatîi a fost votat de către 180 de alegători, iar Alexandr Stoianoglo a fost votat 179 de alegători.\n\nLa Temeleuți , pe listele electorale sunt înscriși 1040 de alegători și au votat 447. Și aici, Maia Sandu a obținut 226 de voturi, pentru Alexandr Stoianoglo au votat 65 de alegători, iar pentru Renato Usatîi – 61 de alegători.\n\nLa Tuzara au votat 768 de persoane din cei 1901 alegători înscriși în liste. Pentru Maia Sandu au votat 411 de alegători, Alexandr Stoianoglo a obținut 146 de voturi, iar Renato Usatîi – 123 de voturi. La Novaci , pe listele electorale sunt înscriși 643 de alegători, la vot au ieșit 230. Pentru Maia Sandu au votat 116 de alegători, pentru Alexandr Stoianoglo au votat 49 de alegători, iar pentru Renato Usatîi au votat 46 de alegători.\n\nLa Țibirica , pe listele electorale sunt înscriși 1901 de alegători și au votat 793. Pentru Maia Sandu au votat 385 de alegători, iar 157 de alegători și-au exprimat votul pentru Alexandr Stoianoglo. Pentru Renato Usatîi au votat 142 de votanți.\n\nLa una dintre secțiile de la Vălcineț, pe listele electorale sunt înscriși 684 de alegători, dintre care au votat 322. Maia Sandu a obținut 238 de voturi, Renato Usatîi a fost votat de 30 de alegători și Alexandr Stoianoglo a obținut 23 de voturi. La cea de a doua secție de la Vălcineț, pe listele electorale sunt înscriși 2410 de alegători, dintre care 935 au participat la vot. Pentru Maia Sandu au votat 683 de alegători, Renato Usatîi a obținut 102 de voturi și pentru Alexandr Stoianoglo au votat 62 de alegători.\n\nLa Vărzăreștii Noi au votat 451 de alegători din 1131. Pentru Maia Sandu și-au exprimat votul 230 de alegători, pentru Renato Usatîi – 102, iar pentru Alexandr Stoianoglo – 71 de alegători.",
    "metadata": {
      "original_file": "Expresul_Calarasi_0032.html"
    }
  },
  {
    "title": "Cătălin Spînu a obținut, pentru a 4-a oară consecutiv, titlul de campion al țării",
    "content": "Campionul european la lupte libere, Cătălin Spînu (71kg), discipolul Școlii de Rezerve Olimpice din Călărași, a devenit campion național la lupte libere 2024, scrie realmedia.md.\n\nÎn cadrul Campionatului Național de lupte, U-23, Cătălin Spînu a luptat cu Robert Constantinov de la liceul cu profil sportiv din capitală, scor 10-0. În următoarea rundă acesta a dispus de Cojucari A. Până în finală acesta a mai trecut de doi adversari, cu același scor 10-0.\n\nÎn finală adversarul lui Cătălin a abandonat, fiind traumat. În acest context, Spînu a obținut, pentru a 4-a oară consecutiv, titlul de campion al țării, Under 15 de două ori, Under 17 de două ori.\n\nSportivul originar din Călărași este campion european de la vârsta de 15 ani. Avea doar 7 ani când mama l-a adus la Școala Sportivă Specializată în Rezerve Olimpice din orașul Călărași.\n\n„Astăzi îi sunt deosebit de recunoscător mamei, mai ales pentru faptul că atunci când au existat momente în care eram pe cale să cedez, m-a motivat să lupt pentru viitorul meu. Sportul pentru mine este un lucru foarte mare. Sportul m-a întărit, m-a schimbat mult, iar victoria proaspăt obținută mă motivează să vreau să continui,” a mărturisit Cătălin.\n\nMenționăm că echipa Școlii Sportive Specializate de Rezerve Olimpice “Constantin Cobilean” în cadrul Campionatului Republicii Moldova la lupte libere rezervat U 17 și U 23 ediția 2024, a luat în total 3 medalii de aur, 2 medalii de argint și una de bronz.",
    "metadata": {
      "original_file": "Expresul_Calarasi_0120.html"
    }
  },
  {
    "title": "Călărășenii sunt îndemnați, în continuare, să respecte regulile de siguranță personală",
    "content": "Și la Călărași a fost instalat, în perioada caniculară, cortul de reabilitare, unde fiecare trecător a putut să beneficieze de un pahar de apă, să li se acorde prim ajutor în caz de necesitate, sau să se așeze, pur și simplu, pe un scaun la umbră să se odihnească.\n\nCortul de reabilitare a fost instalat de către Secția Situații Excepționale. „Decizia de instalare a punctelor de reabilitare a fost luată în contextul lansării codului galben de caniculă încă din data de 08.07.2024, care ulterior la data de 12.07.2024 a fost emis cod roșu de caniculă de către Serviciul Hidrometeorologic de Stat, care se menține pe teritoriul țării la moment. Cortul a activat zilnic, în intervalul orelor 09:00 – 18:00”, ne-a comunicat Eugenia Moraru, ofițer superior Serviciu Prevenție al Secției Situații Excepționale Călărași.\n\nPotrivit ei, zilnic, beneficiau de serviciile cortului de reabilitare circa 200 de oameni. Aici, trecătorii puteau primi ajutor de la voluntarii Crucii Roșii, reprezentanții Centrului de sănătate și ofițerii Serviciului Prevenție Călărași a Secției Situații Excepționale Călărași.\n\nÎncepând cu ziua de marți, 23 iulie, cortul nu mai activează. În acest sens, Serviciul Prevenție a Secției Situații Excepționale Călărași, îndeamnă oamenii să respecte cu strictețe regulile de siguranță personală prescrise de autorități. „În continuare, cetățenii sunt rugați să evite deplasările și expunerea îndelungată la razele directe ale soarelui în special în orele amiezii. Dacă ieșirea din casă este inevitabilă, atunci se recomandă utilizarea mijloacelor de protecție solară și hainelor lejere de culori deschise. De asemenea, se recomandă consumul cât mai multor lichide”, atenționează Eugenia Moraru. \n\n Mai mult, părinții sunt îndemnați să nu lase copiii nesupravegheați în mașină, când pe parcursul zilei temperaturile pot crește la nivele periculoase în interior, iar riscul de deshidratare și de șoc termic este extrem de mare. O atenție sporită trebuie să fie acordată și siguranței antiincendiare în locuințe. „În perioada caldă, în condiții de umiditate redusă, flăcările prezintă un pericol imens pentru sectorul locativ, mediul înconjurător și sănătatea oamenilor”, a conchis Eugenia Moraru.\n\nAstfel, pompierii îndeamnă cetățenii să nu aprindă vegetația uscată și gunoiul menajer pentru curățarea gospodăriilor și terenurilor. Oamenii sunt rugați să se abțină de la utilizarea focului în preajma lanurilor, spațiilor forestiere, precum și locurilor de agrement cu scopul prevenirii izbucnirii incendiilor pe arii extinse și să nu arunce mucuri de țigară, chibrituri sau alte obiecte aprinse pe suprafețe de iarbă uscată, lanuri cu cereale, dar și în preajma spațiilor forestiere.",
    "metadata": {
      "original_file": "Expresul_Calarasi_0065.html"
    }
  },
  {
    "title": "Un nou concurs de proiecte pentru dezvoltare urbană este destinat orașului-pol Ungheni",
    "content": "Ministerul Infrastructurii și Dezvoltării Regionale, în comun cu Agențiile de Dezvoltare Regională, anunță lansarea concursului de proiecte pentru dezvoltare urbană, destinat orașelor poli de creștere – Edineț, Soroca, Ungheni, Orhei, Comrat, Cahul și autorităților administrației publice locale, cu statut de oraș sau municipiu, care au aprobate Programe de Revitalizare Urbană. Proiectele vor fi finanțate din mijloacele Fondului Național pentru Dezvoltare Regională și Locală.\n\nScopul Concursului de proiecte este de a susține accelerarea dezvoltării socio-economice a orașelor, în special a orașelor poli de creștere, capabile să susțină dezvoltarea în zonele rurale din vecinătate.\n\nConcursul de selectare a proiectelor va fi realizat în cadrul a 2 apeluri lansate și desfășurate simultan:\n• Apel pe listă – pentru care sunt eligibile orașele poli de creștere: Edineț, Soroca, Ungheni, Orhei, Comrat, Cahul, cu propuneri de proiecte ce vor contribui la:\n• creșterea conectivității și mobilității urbane (modernizarea drumurilor, dezvoltarea serviciilor de transport public urban – stații de așteptare, sisteme de achitare electronică în transportul public, sisteme inteligente de informare a călătorilor, sisteme de monitorizarea video a traficului rutier în zonele cu circulație mare de călători);\n• modernizarea infrastructurii tehnico-edilitare și a rețelelor de utilități publice (amenajarea zonelor de agrement/parcuri/alei/spații publice, amenajarea stațiilor/parcărilor, reconstruirea complexelor sportive multifuncționale, a clădirilor publice, dar și asigurarea accesului la servicii de alimentare cu apă și canalizare, servicii de management al deșeurilor solide, evacuare a apelor pluviale etc.).\n\n2. Apel competitiv – pentru autoritățile administrației publice locale, cu statut de oraș sau municipiu, care au aprobate Programe de Revitalizare Urbană, inclusiv orașele poli de creștere. Acestea pot veni cu propuneri de proiecte ce au ca scop revitalizarea urbană și dezvoltarea infrastructurii spațiilor publice.\n\nDosarele cu Notele conceptuale vor fi depuse până la 30 noiembrie 2022, ora 17.00 .\n\nCererile complete de finanțare vor fi depuse în termen de 30 de zile calendaristice de la data aprobării Notelor conceptuale depuse pentru apelul pe listă și 90 de zile calendaristice pentru apelul competitiv.\n\nDosarele depuse după expirarea termenul stabilit nu vor fi acceptate pentru evaluare.\n\nPentru Apelul pe listă, dosarele cu Cererile de finanțare, împreună cu documentele-suport, vor fi prezentate personal de către aplicanți la sediul Ministerului Infrastructurii și Dezvoltării Regionale Ministerul Infrastructurii Regionale: mun. Chișinău, str. Piața Marii Adunări Naționale, nr. 1, of. 229. Persoana responsabilă: Tăbăcaru Sergiu /telefon:022-250-655.\n\nPentru Apelul competitiv, dosarele cu Cererile de finanțare, împreună cu documentele-suport, vor fi prezentate personal de către aplicanți la sediul Agențiilor de Dezvoltare Regională, la care se arondează aplicantul.\n\nInformația completă despre Concurs, precum și modul de aplicare pentru obținerea finanțării, sunt descrise în Ghidul de aplicare la concursul de selectare a proiectelor de dezvoltare urbană, revitalizare economică și socială a orașelor.",
    "metadata": {
      "original_file": "Expresul_Calarasi_0435.html"
    }
  },
  {
    "title": "Fermecată de patiseriile franțuzești, Mihaela Stratan și-a deschis un atelier acasă, la Nișcani",
    "content": "La Nișcani, raionul Călărași, nu prea întâlnești om care să nu o cunoască pe Mihaela Stratan. Tânăra este proprietara unui atelier de cofetărie și patiserie pe care și l-a amenajat cu ajutorul unui grant oferit de stat. Sătenii, dar și oamenii din localitățile învecinate, îi bat la poartă ori de câte ori simt nevoia de dulce, sau au vreun eveniment în familie și vor să comande un tort personalizat, decorat cu mult gust.\n\nMihaela Stratan are 30 de ani și după o perioadă de doi ani și jumătate de muncă în străinătate, a revenit acasă cu idei numai bune de implementat în practică. Fermecată de patiseriile franțuzești și de gustul prăjiturilor de acolo, Mihaela a decis că vrea să-și deschidă și ea un atelier în sat, la Nișcani, după ce, anterior, mai avusese o încercare de acest fel.\n\nAflând despre oportunitățile oferite de stat pentru lansarea unei afaceri, tânăra a apelat la Direcția pentru Ocuparea Forței de Muncă din Călărași. După ce a făcut demersurile necesare, în care a trebuit să își argumenteze ideea de afacere și să demonstreze că va putea menține și dezvolta business-ul pe care intenționa să îl deschidă, Mihaela a primit o subvenție de la stat de aproape două sute de mii de lei. Tânăra spune că pentru ea suportul oferit de stat a venit la momentul potrivit, ca o șansă, un imbold de a-și pune pe roate afacerea la care visa.\n\n”Atelierul este chiar la două minute de casă și nu vă închipuiți cât de plăcut este să faci ceea ce îți aduce satisfacție, mai ales când ajungi imediat la serviciu. Doamnele de la Direcția pentru Ocuparea Forței de Muncă m-au consultat, am pregătit actele necesare și totul a decurs foarte repede și ușor. Cu acest grant pe care l-am obținut am redeschis secția de producere, am utilat-o, am renovat încăperea după toate normele pentru ca să putem activa corespunzător”, a declarat tânăra antreprenoare.\n\nPentru ca lucrurile să meargă mai ușor și a face față comenzilor care sunt în creștere de la o zi la alta, Mihaela a angajat două persoane în calitate de cofetar și se gândește să mai angajeze altele două.\n\nDespre pasiunea pentru patiserie, Mihaela spune că este legată de amintirile din copilărie: ”Mama iubea să ne surprindă la toate sărbătorile cu prăjituri de casă. Și ea de firea ei este foarte blândă, plăpândă, iar atunci când gătește – cântă, o face din plăcere, ceea ce mi-a rămas și mie în suflet”.\n\nDespre produsele pe care le utilizează, Mihaela Stratan spune că sunt naturale, fără conservanți sau aditivi alimentari, preparându-și singură, din timp, toate atributele necesare pentru afacerea gustoasă.\n\nDespre colaborarea cu fosta șomeră, Natalia Chitoroagă, specialist principal al Direcției pentru Ocuparea Forței de Muncă, ne-a spus că a fost una de succes. ”Este o fire foarte perseverentă, știe bine ce face, are calități de lider, dar și abilități de a prepara de sine stătător aceste deserturi. Împreună cu întreg comitetul de evaluare am conchis că afacerea ei poate fi una de durată, sustenabilă, așa că am decis că merită să acceseze această subvenție”, ne-a spus specialista.\n\nLa rândul său, Elena Lungu, șefa Direcției pentru Ocuparea Forței de Muncă, susține că Mihaela nu este unica șomeră de la Călărași care a înființat o întreprindere nouă și a beneficiat de o subvenție în valoare de 80 la sută din cheltuielile necesare inițierii unei afaceri, precum și pentru dotarea locului de muncă creat.\n\n”În acest an avem deja cinci șomeri care și-au văzut scopurile atinse și au deschis 10 locuri de muncă. Îi îndemnăm pe toți cei care visează la o afacere proprie să ne treacă pragul”, a fost îndemnul Elenei Lungu.\n\nDe menționat că pentru a aplica la program, șomerul trebuie să depună la subdiviziunea teritorială cererea de finanțare și un formular de aplicare însoțit de planul de afaceri.",
    "metadata": {
      "original_file": "Expresul_Calarasi_0209.html"
    }
  },
  {
    "title": "Filmul „Omul fără linia vieții” vine, la sfârșitul săptămânii, la Călărași",
    "content": "Filmul „Omul fără linia vieții” ajunge, la sfârșitul acestei săptămâni, la Călărași. Așa că, organizatorii invită călărășenii și nu doar, să descopere povestea unei lungi căutări de sine, „care vă va face să plângeți, râdeți și să credeți în soartă”, vorba organizatorilor.\n\n„Omul fără linia vieții”, în regia Adrianei Vasilcov, este un film bazat pe fapte reale. Producția cinematografică relatează istoria inginerului român Ionel Sporea, inventatorul primului robot modern pentru antrenamentele de tenis de masă, care în loc de faimă și recunoștință s-a ales cu o sentință de 12 ani de închisoare pentru trădare de patrie.\n\nCine se face vinovat: regimul inuman al lui Ceaușescu, traumele copilăriei sau însuși eroul? Veți descoperi răspunsul la aceste întrebări duminică, 31 martie. Filmul va începe la ora 18.00, în sala mare a Casei de Cultură „Ion Ungureanu”.\n\nÎn film joacă actori celebri din România precum Maia Morgenstern, Carmen Tănase, Eugenia Şerban şi Armand Calotă, precum și mulți actori din Republica Moldova: Dana Ciobanu Petru Oistric, Mihaela Oistric, Alina Rusu, Ira Cazac, Sergiu Finiti, Vasile Zubcu, Viorel Cozma, Eugen Nicov.\n\nBiletele le puteți cumpăra AICI. Costul unui bilet – 100 lei.",
    "metadata": {
      "original_file": "Expresul_Calarasi_0136.html"
    }
  },
  {
    "title": "Un muncitor a căzut de la 15 metri înălțime în timp ce lucra la construcția unui bloc de locuit din orașul Călărași",
    "content": "Un bărbat a scăpat ca prin minune după ce a căzut în puțul liftului, de la etajul al treilea al unui bloc ce se construiește la Călărași.\n\nBărbatul, în vârsta de 43 de ani, domiciliat în satul Ivancea, raionul Orhei, lucra ca muncitor necalificat alături de o echipă de electricieni, iar la data de 2 decembrie a căzut în puțul ascensorului, de la nivelul etajului trei al blocului aflat în construcție. În urma căzăturii, bărbatul a suferit diverse traumatisme, fiind imediat transportat la Spitalul de Urgență din municipiul Chișinău.\n\nContactat de ”Expresul”, Ion Fisticanu, șeful Inspecției Teritoriale Muncă, Călărași, a declarat că la moment încă nu a intrat în posesia certificatului privind gravitatea leziunilor suferite de muncitor, dar că starea de sănătate a acestuia la moment pare a fi stabilă. ”Din primele cercetări, se pare că accidentul de muncă s-a petrecut din cauza că gaura din casa liftului nu a fost împrejmuită cu bariere din materiale dure, așa cum prevăd normele de securitate, ci cu o simplă panglică, iar persoana a căzut în gol pentru că ar fi alunecat, sau pentru că s-a dezechilibrat. Cu siguranță vorbim despre încălcarea regulilor de protecție a muncii, iar circumstanțele producerii accidentului se stabilesc de comun cu oamenii legii”, a declarat Ion Fisticanu.\n\nPolițiștii efectuează cercetări în cadrul unui dosar penal, sub aspectul săvârșirii infracțiunii de nerespectare a măsurilor legale de securitate și sănătate în muncă. Potrivit lui Ion Fisticanu, sancțiune va fi aplicată în dependență de consecințele traumatismelor suferite de muncitor.\n\nPe parcursul anului 2022 nu s-au înregistrat alte cazuri de accidente de muncă în raioanele Ungheni și Călărași. Îndemnul șeful Inspecției Teritoriale Muncă pentru toți conducătorii și angajații este de a avea o atitudine conștiincioasă față de regulile de securitate a muncii pentru că: ”Viața are prioritate!”.",
    "metadata": {
      "original_file": "Expresul_Calarasi_0423.html"
    }
  },
  {
    "title": "Noaptea de sânziene la Leordoaia, în lumina lunii",
    "content": "Sânzienele au fost sărbătorite pentru a 24-a oară în unul dintre cele mai pitorești locuri ale raionului Călărași, pe malul lacului de la Leordoaia. O mulțime de oameni s-au adunat sâmbătă seara, pe 6 iulie, la Festivalul Sânzienelor, care a fost și în acest an un bun prilej de a se întâlni și de a petrece timp de calitate alături de cei dragi.\n\nOaspeții au fost întâmpinați la Sărbătoarea Sânzienelor de Tatiana Popa, directoarea Muzeului „Casa Părintească” de la Palanca, cea care a gândit evenimentul și a fost gazda primitoare la toate cele 24 de ediții de până acum.\n\nMomentul cel mai așteptat a fost și de această dată ritualul cununilor pe apă, cu lumânări aprinse. Pentru că, an de an, la Leordoaia fetele nemăritate culeg flori din împrejurimi, împletesc cununi și le aruncă pe lac, ca să afle dacă se vor mărita sau nu în timpul apropiat.\n\nPrezent la eveniment, Nicolae Drăgănel, președintele raionului Călărași a lăudat abnegația organizatorilor care au reușit să adune tot mai multă lume de la o ediție la alta a festivalului. „Această noapte magică a Sânzienelor a rezistat în timp și a căpătat amploare – dovadă vie a faptului că avem tradiții inestimabile, care merită cu prisosință să fie promovate”, a declarat președintele raionului.\n\n”Atmosfera plăcută, de sărbătoare a fost creată de peisajul pitoresc, de lacul satului Leordoaia, de hainele măiestrit confecționate ale colectivelor folclorice din raion și din afara lui, de expoziția meșterilor populari, de cântecele frumos interpretate, de surprizele oferite de primăria gazdă și dorința de armonie cu natura”, a menționat și Margareta Florea, vicepreședinta raionului, prezentă la eveniment.\n\nȘi pentru ca sărbătoarea să fie ca la carte, la eveniment au fost invitați mai mulți meșteri populari și colective artistice din întreaga țară, astfel că atmosfera a fost una de excepție. Rând pe rând, pe pluta de lemn ce a servit pe post de scenă, s-au perindat ansambluri venite de la Săseni, Bravicea, Meleșeni, Vălcineț, Pitușca, Peticeni, Hîrjauca, dar și două formații din raionul Anenii Noi. Cu toții au primit diplome și atenții din partea organizatorilor.\n\n„Cred că suntem cea mai longevivă formație folclorică participantă la acest minunat festival, pentru că nu am lipsit de la nicio ediție de până acum. Revenim aici cu mare drag în fiecare an, pentru că de fiecare dată descoperim ceva nou, special și ne încărcăm de energie pozitivă”, ne-a spus Valeriu Zubcu, primarul satului Meleșeni, care este și membru al Ansamblului de bărbați ”Haiducii”.\n\nLa rându-i, Tatiana Popa, directoarea Muzeului „Casa Părintească” s-a arătat bucuroasă de faptul că a găsit sprijin din partea mai multor persoane care au ajutat-o cu pregătirile pentru festival. „Ne-am conjugat eforturile cu familia Ambrosi, care au aici alături un sătuc al iurtelor, astfel că terenul de pe malul lacului devine tot mai deosebit de la un an la altul. S-a cosit peste tot, s-a lucrat la decor, astfel că zona este una curată și frumos amenajată. Acesta și este scopul Sânzienelor noastre – de a rămâne terenul curat, de a proteja natura și tot ce este verde”, a declarat ea.\n\nLa fel ca și în anii precedenți, spre sfârșitul zilei a fost aprins un rug imens. Tradiția spune că acest rug este unul de purificare, de apărare, mai ales că în foc se pun și flori aromate.\n\nPentru cei de la Leordoaia, festivalul „Noaptea magică a Sânzienelor” a devenit o tradiție care se păstrează cu sfințenie, iar sărbătoarea a devenit un fel de carte de vizită pentru localitate. Evenimentul a durat până după miezul nopții. La organizare a muncit Muzeul „ Casa Parintească”, în parteneriat cu Sătucul iurtelor din satul Leordoaia – Manas YurtVillage, Secția Cultură și Turism a Consiliului raional Călărași și Primăria comunei Hîrjauca.",
    "metadata": {
      "original_file": "Expresul_Calarasi_0073.html"
    }
  },
  {
    "title": "Copiii din raionul Călărași vor învăța regulamentul circulației rutiere prin jocuri interactive",
    "content": "Polițiștii din cadrul Inspectoratului de Poliție Călărași au primit, ieri, 13 februarie, 100 de seturi de jocuri, gratuite, interactive cu privire la „Regulamentul circulației rutiere”. Aceste jocuri au fost oferite de către o companie din Chișinău și vor servi suport pentru învățarea regulilor de siguranță rutieră, „fapt care va spori siguranța micilor participanți la trafic”, spun polițiștii călărășeni.\n\nPolițiștii vor organiza campanii locale de prevenție și instruire în domeniul Regulamentului Circulației Rutiere, pentru copiii din grupele pregătitoare din cadrul grădinițelor din raion, dar și pentru elevii claselor primare din instituțiile de învățământ din raionul Călărași. Ulterior, aceste seturi vor fi dăruite participanților.\n\n„Consider că sunt foarte utile aceste jocuri deoarece sunt simple și pe înțelesul copiilor, mai ales că donatorii au solicitat și propunerile poliției, pedagogilor la îmbunătățirea acestora”, a subliniat Mihail Jacota, șeful interimar al Inspectoratului de Poliție Călărași.\n\nTotodată a fost semnat un acord de colaborare cu compania respectivă, fiind stabilite condițiile și responsabilitățile bine determinate pentru desfășurarea activităților de informare și sensibilizare a elevilor din instituțiile de învățământ ale raionului Călărași.",
    "metadata": {
      "original_file": "Expresul_Calarasi_0161.html"
    }
  },
  {
    "title": "„Se nasc și la Bravicea oameni” - cartea care a scris o nouă filă a localității",
    "content": "Satul Bravicea a înscris o nouă filă în istoria localității. Pe 14 noiembrie, la biblioteca „George Munteanu” a avut loc lansarea cărții „Se nasc și la Bravicea oameni”, scrisă de profesoara de limbă și literatură română, Nadejda Pruteanu.\n\n„Lucrarea autobiografică reflectă destinul sinuos, dar împlinit al autoarei, care l-a desoperit pe marele Eminescu, l-a îndrăgit și-l poartă în suflet oricând și oriunde, și care a aflat că marele eminescolog, George Munteanu, își trage rădăcinile din satul natal, descriind periplul ,,dureros de dulce” al apropierii de somitatea culturii românești”, a declarat Margareta Florea, vicepreședinta raionului Călărași.\n\nCartea conține și date cronologice despre istoria comunității, evenimente culturale locale desfășurate în perioada renașterii naționale, fotografii, autografe, dar și date cu referire la George Munteanu, originar din satul Bravicea, critic și istoric literar, renumit eminescolog, cetățean de onoare (post-mortem) al satului Bravicea, numele căruia, din anul 2003, îl poartă și biblioteca publică.\n\n„Pedagogia fiind stihia mea, am pledat întotdeauna pentru claritate și ca să fie clar cititorului trebuia mai întâi să mă dumeresc eu. Astfel, m-am văzut nevoită să merg pe fir înapoi, încercând să fac legătura cea invizibilă, cum s-a întâmplat să ajungă această onoare tocmai pe umerii mei, apoi pe umerii tuturor, onoarea de-al descoperi pe fiul prea onorat al Bravicei într-un ocean de oameni”, a declarat autoarea cărții, Nadejda Pruteanu.\n\nDe altfel, evenimentul a fost o ocazie de a vorbi despre personalitatea, munca și motivațiile autoarei, împreună cu personalitățile notorii din țară, printre care poetul Ion Hadîrcă, academicianul Mihai Cimpoi, editorul Dumitru Gabura, conferențiarul Vasile Șoimaru, dar și profesori, elevi, membri ai comunității, membri și rude ale Nadejdei Pruteanu.\n\nNOTĂ: George Munteanu a fost profesor universitar, scriitor, critic și istoric literar român. S-a născut la 14 aprilie 1924 la Bravicea și a decedat pe 8 noiembrie 2001. În anul 2000 i s-a conferit Medalia comemorativă „150 de ani de la nașterea lui Mihai Eminescu” „pentru merite deosebite în studierea, editarea, promovarea sau interpretarea operei eminesciene”. Iar prin decizia consiliului local Bravicea din 16 mai 2003, i s-a conferit titlul de cetățean de onoare, post-mortem, al satului Bravicea.",
    "metadata": {
      "original_file": "Expresul_Calarasi_0024.html"
    }
  },
  {
    "title": "Angajații Serviciului Fiscal de Stat vor oferi consultații în primăriile din raionul Ungheni și Călărași",
    "content": "Serviciul Fiscal de Stat (SFS) a anunțat că începând cu 22 august, curent, angajații autorității fiscale naționale vor întreprinde vizite în incinta administrațiilor publice locale de pe teritoriul Republicii Moldova. În cadrul vizitelor, aceștia vor deservi contribuabilii conform atribuțiilor stabilite de legislația în vigoare.\n\nActivitatea funcționarului fiscal în cadrul primăriilor se va realiza conform unui grafic prestabilit, elaborat trimestrial. Periodicitatea desfășurării activităților de deservire în cadrul primăriilor se va determina aferent numărului de contribuabili deserviți în regiunea respectivă.\n\nGraficul prezenței funcționarului fiscal în incinta administrației publice locale din localitățile raionului Ungheni și Călărași poate fi văzut mai jos:",
    "metadata": {
      "original_file": "Expresul_Calarasi_0474.html"
    }
  },
  {
    "title": "Festivalul Etniilor se va desfășura și în acest an, la Palanca",
    "content": "Duminică, 17 septembrie, la Muzeul „Casa Părintească” de la Palanca, se va desfășura ediția a XIX-a a Festivalului Etniilor, cu genericul „Colțunașul vesel în ograda palancenilor”.\n\nPotrivit reprezentanților Direcției Cultură și Turism Călărași, evenimentul este un bun prilej de a demonstra că, în ciuda diferenței de naționalitate, cultură și tradiţii, ceea ce ne ţine împreună este legătura nobilă dintre oameni.\n\nCu această ocazie organizatorii au pregătit un program amplu dedicat tuturor oaspeților:\n• Premieră: iarmaroc cu atelierul „Colțunașul vesel”: familiile de ucraineni din 4 sate ale comunei Hîrjauca vor propune colțunași la ceaun cu diferite ingrediente tradiționale.\n\nEvenimentul este organizat de către Direcția Cultură și Turism Călărași, în parteneriat cu Centrul de Artizanat „Casa Părintească” și Primăria comunei Hîrjauca. Startul va fi dar la 12:00, intrarea este liberă.",
    "metadata": {
      "original_file": "Expresul_Calarasi_0248.html"
    }
  },
  {
    "title": "Timp de 2 zile, inspectorii de mediu din Călărași au depistat tăieri ilicite de arbori",
    "content": "Două zile consecutive, inspectorii de mediu împreună cu angajații Întreprinderii de Stat pentru Silvicultură au descoperit tăieri ilicite de arbori în raionul Călărași, informează Inspectoratul de Protecție a Mediului.\n\nAstfel, în urma verificărilor în parcela numărul 119 din cadrul Ocolului Silvic Călărași, a fost depistată în flagrant o persoană care a tăiat ilicit 4 arbori de diferite specii, cu diametrul cuprins între 55-60 cm.\n\nUn alt caz asemănător, a avut loc și în parcela numărul 153 din cantonul numărul 8 al Ocolului Silvic Hîrjăuca. Unde în urma verificărilor a fost depistată în flagrant o persoană care a defrișat 2 arbori de salcâm, cu diametrul cuprins între 48-56 cm.\n\nPrin urmare, potrivit sursei, în ambele cazuri a fost încheiat proces-verbal cu aplicarea sancțiunii contravenționale în valoare de 5000 lei.\n\nÎn acest context, Inspectoratul pentru Protecția Mediului reamintește cetățenilor, conform legislației în vigoare, defrișările ilegale se sancționează cu amendă de până la 5000 de lei pentru persoane fizice și 25.000 de lei pentru persoanele juridice.",
    "metadata": {
      "original_file": "Expresul_Calarasi_0399.html"
    }
  },
  {
    "title": "Apicultorii din raionul Călărași sunt chemați să își consolideze o asociație a lor",
    "content": "Mierea din Republica Moldova este renumită pentru calitate, dar și pentru varietatea de arome. Acestea se datorează în primul rând climatului, care este unul favorabil, mai cu seamă la Călărași – în inima codrilor, unde zilele trecute, apicultorii din întreg raionul s-au întrunit în cadrul unui atelier de lucru, ce s-a desfășurat pe fundal de zumzet de albine.\n\nLocația aleasă pentru a petrece atelierul de lucru a apicultorilor a fost prisaca soților Victoria și Eugen Sobol din satul Bravicea. În cadrul evenimentului, participanții au fost informați despre mai multe posibilități de dezvoltare oferite de guvern, despre modalitățile de a-și înregistra legal o afacere, dar și despre bunele practici din domeniu. Toate acestea au fost prezentate de specialiștii de la diverse servicii publice raionale: Agenția Servicii Publice, Direcția pentru Ocuparea Forței de Muncă, Direcția Economie, Agricultură și Dezvoltare Rurală, Direcția Deservire Fiscală ș.a.\n\nDacă majoritatea apicultorilor de la Călărași se concentrau anterior pe producția și comercializarea mierii, acum aceștia creează și alte produse apicole căutate pe piață, iar unii dintre ei au și-au amenajat pensiuni în care primesc turiști, construindu-și chiar și căsuțe pentru apiterapie. La fel au făcut și Eugen și Victoria Sobol, gazdele evenimentului de la Bravicea, care în cei zece ani de când s-au apucat de albinărit, reușesc să atragă turiștii în curtea unei case bătrânești înconjurată de știubeie și locuri bune pentru relaxare.\n\n„Nu a fost deloc ușoară această ascensiune a noastră, pentru că am început acum zece ani cu cinci familii de albine, ca să creștem treptat, grație implicării în diverse proiecte pe care le-am atras, la 190 de familii”, ne-a spus Victoria Sobol.\n\nLa rândul său, Eugen Sobol ne-a spus că diversificarea de produse și turismul rural sunt colacul de salvare pentru mulți dintre apicultori. „Spre exemplu anul acesta prețul unui kilogram de miere de salcâm angro este de 40 de lei, fapt ce nu ne acoperă măcar cheltuielile. Așa că noi, având un pic dezvoltată ramura turistică, primim oaspeți și putem comercializa mierea la un preț mai bun”, a recunoscut dânsul.\n\nÎn ultimii ani, apicultura în regiunea Călărașilor a cunoscut o creștere semnificativă. Așa că, aflând mai multe noutăți în cadrul întrunirii, unii apicultori tineri spun că privesc mult mai încrezători spre viitor. Grigore Potrîmba are în grijă nu mai puțin de 80 de familii de albine și spune că evenimentul este unul binevenit pentru el. ”Fiecare seminar este precum o carte citită la un anumit moment. Am aflat răspuns la mai multe întrebări și dacă până acum am apelat doar la subvenționarea post investițională, acum mă gândesc că ar fi oportun să începem a scrie și proiecte”, ne-a spus apicultorul.\n\nEvenimentul a fost organizat cu suportul financiar al Organizației pentru Dezvoltarea Antreprenorialului. Cu suportul instituției, care este partenerul de bază al incubatoarelor de afaceri, vor fi organizate mai multe activități similare celei de la Bravicea, menite să consolideze diferite asociații și să dezvolte mediul de afaceri din regiune.",
    "metadata": {
      "original_file": "Expresul_Calarasi_0233.html"
    }
  },
  {
    "title": "Satul Hîrjauca va avea o grădiniță de „Poveste”",
    "content": "Mai mulți copii din satul Hîrjauca, raionul Călărași, sunt tot mai aproape de a avea acces la condiții mai bune în grădiniță. Cu suportul financiar al Guvernului Republicii Moldova, se reconstruiește grădinița „Poveste” din localitate, scrie provincial.md.\n\nAstfel, urmare a finalizării proiectului copiii si educatorii din instituția de educație timpurie se vor bucura de o lume colorată, unde jocurile interactive precum și condițiile din grupe, vor aduce fericire.\n\nProiectul face parte din Programul Național „Satul european” și valorează 2 milioane de lei din FNDRL.\n\nAmintim că, raionul Călărași beneficiază de 17 proiecte prin Programul Național „Satul european”. Investiția totală în realizarea acestora depășește 43 de milioane de lei.\n\nMenționăm că, până în prezent în raionul Călărași s-au finalizat trei proiecte:\n• s-a construit parcul de vară în satul Nișcani\n\nSubliniem că, în Programul Național „Satul european” sunt incluse 496 de proiecte iar 81 s-au finalizat cu succes.",
    "metadata": {
      "original_file": "Expresul_Calarasi_0376.html"
    }
  },
  {
    "title": "O profesoară de pian de la Călărași a decis să publice o carte de muzică, după ce s-a confruntat cu lipsa de literatură în domeniu",
    "content": "Profesoara Liliana Chiriac, care predă lecții de muzică de peste 20 de ani spune că din școlile de arte din țară lipsesc manualele pentru pian scrise în limba română, iar fiecare se descurcă cum poate. Acum cartea ei poate servi drept ghid pentru colegii săi, dar și pentru elevi și părinți.\n\n”Inițiere în arta pianistică ghid pentru elevi, profesori și părinți” – așa se intitulează cartea proaspăt ieșită de sub tipar, care poartă semnătura Lilianei Chiriac. Profesoara de pian de la Școala de Arte ”George Enescu” din Călărași susține că a trecut pe paginile cărții idei și metode pe care le-a descoperit de una singură, în timp, iar materialul l-a expus cât mai simplu cu putință, folosind exerciții și piese mici, astfel încât începătorii să aibă senzația că învață literele dintr-un abecedar.\n\nLiliana Chiriac a lucrat timp de 13 ani profesoară la Colegiul Pedagogic ”Alexandru cel Bun” din Călărași, iar după ce instituția s-a închis, în anul 2016 a trecut la Școala de Arte ”George Enescu”. ”Când am început să lucrez cu copiii mi-am dat seama că nu am de pe ce lucra. În școală există doar cărți pentru pian în limba rusă, care-s foarte complicate atât pentru profesori, cât și pentru copii. Am început să-mi fac propriile schițe și să-mi creionez propria metodă de predare, mai ales că și fiica mea începuse școala de muzică și observam ce se potrivește pentru vârsta ei”, ne-a povestit Liliana Chiriac. La scurt timp, colegele au văzut schițele profesoarei și le-au ”luat cu împrumut”, lăudându-i talentul.\n\n”Din momentul când am văzut că ideile mele se bucură de succes, am muncit, am consultat multă literatură, așa că în aproximativ trei ani am adunat suficiente idei pentru o carte. Am ”prins aripi” și atunci când am mers să susțin gradul didactic I, iar comisia a apreciat la nivel înalt intenția mea de a aduna într-o cărțulie materiale didactice pentru pian”, a menționat profesoara.\n\nAngela Lavric, colega de muncă a autoarei, spune că deja de mai bine de trei ani se ghidează de manuscris, aplicând metodele și informațiile pe care le consideră foarte potrivite pentru profesori, dar și pentru viitorii pianiști. ”Este totul foarte bine sistematizat și explicat în termeni simpli, astfel că și un copilaș de cinci ani ar putea să învețe ușor de pe această carte”, susține Angela Lavric.\n\nȘi profesoara Veronica Fântânaru, spune că a testat în practică ideile expuse în carte, iar copiilor le-a făcut plăcere să descopere cele scrise de Liliana Chiriac. Ea a lăudat munca autoarei și a îndemnat-o să nu se oprească, ci să scrie și o carte pentru treptele superioare, astfel încât și pianiștii mai mărișori să aibă din ce învăța.\n\nCartea Lilianei Chiriac a primit avizul Catedrei de arte și educație artistică a Universității de Stat „Alecu Russo” din Bălți și este recomandată drept ghid pentru școlile de arte din întreaga țară.",
    "metadata": {
      "original_file": "Expresul_Calarasi_0458.html"
    }
  },
  {
    "title": "Inspectoratul de Poliție din Călărași va avea casă nouă",
    "content": "La inițiativa Ministerului Afacerilor Interne (MAI), Guvernul Republicii Moldova a aprobat transmiterea cu titlu gratuit a unui imobil din gestiunea Agenției Servicii Publice (ASP) către Inspectoratul de Poliție (IP) Călărași. Clădirea, amplasată în orașul Călărași pe strada Ștefan cel Mare și Sfânt nr. 6, are o suprafață de 412,1 metri pătrați, scrie realitatea.md\n\nAceastă decizie vine să îmbunătățească infrastructura Inspectoratului de Poliție, oferindu-le angajaților spații moderne și condiții adecvate pentru desfășurarea eficientă a activităților. Împreună cu clădirea, au fost transferate și echipamente, sisteme de semnalizare, aparate de aer condiționat, uscătoare de mâini, dulapuri metalice, mese și scaune pentru birouri.\n\nPrintre bunurile transferate se numără un frigider, un cuptor cu microunde, stingătoare, un stabilizator de tensiune și mobilier destinat atât spațiilor administrative, cât și sălilor de ședințe. Toate acestea contribuie la crearea unui mediu de lucru confortabil și funcțional.",
    "metadata": {
      "original_file": "Expresul_Calarasi_0008.html"
    }
  },
  {
    "title": "La Călărași s-a vorbit despre dezvoltarea afacerilor verzi",
    "content": "Persoanele interesate de inițierea și dezvoltarea unei afaceri verzi, sau cele care vor să își ecologizeze afacerea existentă, s-au înscris printre participanții unui training antreprenorial, desfășurat la Incubatorul de Afaceri din orașul Călărași.\n\nProiectul intitulat „Stimularea economiei verzi în Republica Moldova” a ajuns zilele trecute și la Călărași. Cu acest prilej, mai mulți antreprenori locali, dar și persoane interesate să își deschidă un business, sau venit la trainingul antreprenorial găzduit de Incubatorul de Afaceri din orașul Călărași. Programul de suport este oferit de Organizația Internațională a Muncii, prin intermediul proiectului „Stimularea economiei verzi în Republica Moldova”.\n\nVictor Ambroci, managerul incubatorului, crede că instruirea este un prim pas pentru antreprenorii călărășeni de a accesa finanțările de care au mare nevoie și de a-și crea un plan de afaceri. ” Urmează o suită de 5 astfel de seminare prin care, alături de mai mulți parteneri precum Direcția Economie, Agricultură și Dezvoltare Rurală a Consiliului raional Călărași, Grupurile de Acțiune Locală ”Plaiul Codrilor” și ”Codrii Călărașiului”, vrem ca să inițiem și dezvoltăm afaceri verzi la nivel de regiune”, ne-a spus Victor Ambroci.\n\nDespre relevanța Proiectului și oportunitățile lui pentru comunitatea locală au vorbit membrii echipei de implementare a acestuia. Ei s-au referit și la aspectele inovative cerute de standardele internaționale în lansarea afacerilor. De asemenea aceștia au răspuns la întrebările participanților la ședința de informare.\n\n”Prin intermediul acestui proiect țintim dezvoltarea abilităților antreprenoriale pentru cel puțin 200 de antreprenori din Republica Moldova, dintre care cel puțin 20 ne-am dori să fie de la Călărași. În cadrul instruirilor noastre prezentăm programul de suport, dar vom aduce la cunoștință și alte oportunități de finanțare, astfel încât să fie create afaceri cu valoare, cu produse interesante și, în plus, să fie create și noi locuri de muncă pentru locuitorii raionului”, a declarat Natalia Iachimov, coordonatoarea proiectului.\n\nPrezentă la eveniment, șefa adjunctă a Oficiului Teritorial Ungheni al Cancelariei de Stat, Tatiana Rotari, a vorbit despre șansele de a primi suport pentru toți cei care urmăresc să aplice la programele guvernamentale pentru inițierea și dezvoltarea unei afaceri ecologice. ”Una dintre prioritățile Guvernului Republicii Moldova este de a dezvolta economia locală, de asta la Călărași susținem, pe cât de mult posibil, antreprenorii. Îi încurajăm să participe la toate programele guvernamentale și în mod special la noul program ”373”, despre care vor afla mai multe în cadrul acestor traininguri, extrem de binevenite pentru ei”, a conchis Tatiana Rotari.\n\nImportanța Programului de instruire antreprenorială pentru potențialii oameni de afaceri din Călărași a fost apreciată de participanții la instruire. Printre ei l-am întâlnit pe Andrei Pînzaru, care și-a dezvoltat o afacere în domeniul importului și comercializării de mașini electrice din China, fiind și rezidentul incubatorului. ”E o instruire binevenită pentru că pe lângă faptul că noi contribuim la partea de electrificare a mobilităților companiilor, avem ocazia să vedem și partea de ecologizare a unei afaceri, din punct de vedere al apei, energiei și căldurii. Tot globul la moment se confruntă cu probleme de mediu, inclusiv și Republica Moldova, iar activitatea de astăzi este menită ca să ne învețe cum să diminuăm din efectele negative pe care le are omul asupra mediului”, a declarat Andrei Pînzaru.\n\nDe menționat că Programul pentru promovarea economiei verzi pentru anii 2023-2027 este un document de politici publice pe termen mediu, care derivă din Strategia Națională de Dezvoltare „Moldova Europeană 2030”. Scopul Programului este de a susține implementarea și adoptarea principiilor de economie circulară, în armonie cu dezvoltarea economică și bunăstarea socială.",
    "metadata": {
      "original_file": "Expresul_Calarasi_0264.html"
    }
  },
  {
    "title": "De 46 de ani, Tatiana Șpac de la Călărași este cunoscută drept ”Doamna de la costume”",
    "content": "Nu este cântăreț, instrumentist sau dansator de la Călărași care să nu o cunoască pe doamna Tatiana Șpac – costumiera de la Casa Raională de Cultură ”Ion Ungureanu”, care se îngrijește ca oricine urcă pe scenă să arate impecabil.\n\nTatiana Șpac avea doar 19 ani când s-a angajat ca și costumieră la Călărași, iar de atunci, zi de zi, își îndreaptă pașii spre cabina sa mare, plină cu sute de haine, aranjate frumos pe umerașe. Le cunoaște atât de bine pe toate, încât spune că le găsește și prin întuneric dacă e nevoie. Unele sunt deja vechi și au chiar peste jumătate de secol, pentru că au fost găsite aici de costumieră atunci când s-a angajat.\n\nFemeia spune că la început nu știa nici să calce corect pantaloni, dar cu timpul a învățat multe, a prins drag de portul popular, iar azi se pricepe să combine piesele și culorile, așa că artiștii vin la ea după sfaturi atunci când își aleg o ținută.\n\n”Am venit aici doar pentru un an, cât să-i țin locul unei colege de clasă plecată la învățătură, dar iată că au trecut de atunci 46 de ani. Este o meserie destul de grea, pentru că sunt responsabilă ca toate costumele să arate bine, să fie spălate, călcate, aranjate. Sunt concerte la care trebuie să dau și câte 100 de costume dansatorilor. Au trecut generații întregi prin mâinile mele”, ne-a povestit costumiera.\n\nO perioadă lungă Tatiana Șpac a fost nelipsită de la toate concertele pe care le dădeau orchestra și dansatorii de la casa de cultură. Uneori erau și câte două concerte pe zi, în deplasare, așa că ajungea spre dimineață acasă, iar a doua zi trebuia să fie la timp la lucru. Atunci când a fost nevoie, costumiera a mai modificat haine, dar a și improvizat, fiind o fire creativă. ”Pentru ca artiștii să poată încălța opinci, am tricotat de una singură 100 de perechi de ciorapi. De altfel, lâna și andrelele m-au ajuat să supraviețuiesc. Și azi mai tricotez, și nu doar ciorapi, ci și haine la comandă, pentru că dacă am avut mereu un salariu mic, nici pensia nu are cum să fie mare”, ne-a mărturisit dânsa.\n\nLa adresa costumierei, Mihai Cvasniuc, directorul Casei Raionale de Cultură ”Ion Ungureanu”, are doar cuvinte de laudă, mai ales este și cel mai longeviv angajat din instituție.\n\n”O cunosc pe doamna Tatiana din anul 1999, când am trecut pentru prima dată pragul Orchestrei de Muzică Populară ”Ciobănaș. Dânsa a avut mereu grijă de felul în care vom păși pe scenă și pot spune că ne-a devenit ca o mamă. De altfel, costumeria este o meserie destul de compexă și delicată, chiar dacă poate părea simplă la prima vedere. Nu știu dacă mai găsim în zilele noastre o costumieră atât de responsabilă și de dedicată. Este o muncă imensă, așa că merită toată aprecierea nostră”, a punctat Mihai Cvasniuc.\n\nElena Dodon, cunoscută de toți ca moderatoarea evenimentelor de la Călărași, spune că trece prin cabina Tatianei Șpac deja de vreo 15 ani. ”O cunosc dintotdeauna drept doamna de la costume și chiar nu m-am gândit mai înainte câtă muncă stă în spatele acestei meserii. E o profesie nobilă, frumoasă, iar dânsa a avut grijă de generații de artiști și dansatori ce s-au perindat pe la casa de cultură. În plus, doamna Tatiana mai știe și istoria fiecărui costum și ne-o povestește. De exemplu, pentru mine a fost o onoare, ca ani la rând, să îmbrac costumul purtat cândva de cunoscuta compozitoare și mare artistă Daria Radu”, ne-a spus Elena Dodon.\n\nDincolo de greutăți și de salariul mic, Tatiana Șpac afirmă că viaţa de costumieră este una interesantă. Alături de artiștii cărora le-a potrivit hainele, a fost în mai multe ţări şi a vizitat locuri la care doar visa. Și chiar dacă de 8 ani este la pensie, femeia continuă să muncească alături de cei care i-au devenit în timp o adevărată familie.",
    "metadata": {
      "original_file": "Expresul_Calarasi_0321.html"
    }
  },
  {
    "title": "La Călărași. Șefii serviciilor publice desconcentrate au fost învățați cum să-și controleze emoțiile",
    "content": "Mai mulți funcționari publici de la Călărași au fost instruiți de experți despre cum să lupte cu fenomenul de ardere profesională și cum să își îmbunătățească atitudinea și etica în raport cu cetățenii pe care îi deservesc.\n\nLa data de 19 iulie, într-o atmosferă deosebită oferită de Rezervația naturală ”Plaiul Fagului”, mai mulți funcționari din cadrul serviciilor desconcentrate ale raionului Călărași au luat parte la o activitate mai puțin obișnuită. Mai întâi de toate, aceștia au petrecut Ședința Colegiului Consultativ, trecând în revistă principalele realizări și provocări pe care le întâlnesc în activitate, iar apoi au asistat la două ateliere de lucru menite să le dezvolte capacitățile și atitudinea în raport cu cetățenii pe care îi deservesc zi de zi.\n\nEvenimentul a fost ”pus la cale” de Tatiana Rotari, șefa adjunctă a Oficiului Teritorial Ungheni al Cancelariei de Stat. ”În cei doi ani de când coordonez activitatea serviciilor publice desconcentrate, am ajuns să înțeleg la ce capitol mai avem de lucrat. De asta am considerat că e nevoie de organizarea unei astfel de întruniri. A fost o provocare interesantă și ne propunem să continuăm șirul de activități menite să îmbunătățească cât mai mult calitatea serviciilor prestate cetățenilor”, ne-a spus Tatiana Rotari.\n\nAșa cum subiectele discutate în cadrul colegiului consultativ s-au axat pe problemele de mediu, în calitate de invitat la eveniment a fost Ion Bulmaga, șeful Inspectoratului Național pentru Protecția Mediului. ”Consider că este foarte binevenită o astfel de întrunire, în cadrul căreia am avut ocazia să aduc mai multe exemple de la nivel național. Totodată am putut să intru în detalii asupra problemelor ce țin nemijlocit de raionul Călărași. Am avut un schimb frumos de experiență și îmi doresc ca mesajele vociferate în această sală să fie ascultate, învățate și implementate la nivel înalt”, a punctat Ion Bulmaga.\n\nCele două experte care au vorbit în fața publicului au fost psihologa Veronica Bînzari, master în psihologia clinică și Eugenia Caracaș, master în psihologia comunicării, antreprenor și coach. Fără a primi vreo recompensă materială, expertele au făcut instruirea din plăcere, reușind să-i antreneze pe participanți în diverse exerciții și jocuri psihologice, îndemnându-i la meditație.\n\nParticipant și el la eveniment, Vasile Crudu, șeful Centrului Multifuncțional de la Călărași, este convins că era funcționarilor birocrați și aroganți a apus deja: ”După mai mulți ani în care am lucrat în domeniul privat, am ales să vin într-o funcție publică anume pentru a sparge stereotipurile despre angajații statului. Prin atitudinea mea pozitivă față de cetățeni vreau să le demonstrez atât cetățenilor pe care-i deservim, cât și colegilor mei, că lucrurile au evoluat”.\n\nȘi Natalia Eni, consilier de probațiune de la Călărași, consideră binevenite informațiile acumulate: ”Toți funcționarii au nevoie de instruire pentru a ști cum să comunice cu cetățenii, cum să le acorde atenția necesară, să îi ajute, mai ales pentru că nivelul de percepere a informației diferă de la o persoană la alta”.\n\nFuncționarii au plecat acasă cu o experiență nouă, convinși fiind că schimbarea vine de la fiecare în parte, mai ales că au aflat cum se poate schimba atitudinea și modul de abordare a problemelor, astfel încât să reușească să țină în frâu emoțiile negative și să își dezvolte inteligența emoțională.",
    "metadata": {
      "original_file": "Expresul_Calarasi_0272.html"
    }
  },
  {
    "title": "Sportivii de la Călărași o au adus acasă șapte medalii de la campionatul european de sambo",
    "content": "Obișnuiți deja cu victoriile, discipolii Școlii Sportive ,,Mihai Viteazul” din orașul Călărași au reușit, în perioada 19-23 aprilie 2023, să scrie istorie la Campionatul European de sambo, care s-a desfășurat în orașul Haifa, Israel.\n\nPregătirile pentru Campionatul european de sambo, rezervat seniorilor, tineretului, juniorilor și cadeților au durat mai bine de două luni, timp în care sportivii au avut câte două antrenamente pe zi. Astfel, cei nouă discipoli ai Școlii Sportive ,,Mihai Viteazul” au revenit acasă cu șapte medalii, dintre care una de argint și șase de bronz.\n\nDirectorul instituției, Mihail Fistican, care este și antrenor emerit al Republicii Moldova, s-a arătat extrem de mândru de reușitele înregistrate de elevii săi. ”Anterior cantonamentele le făceam în Ucraina, și pentru că anul acesta nu am putut merge acolo, ne-am pregătit acasă. Am demostrat astfel că dacă este voință și multă străduință, sunt și rezultate pe măsură. Deja ne batem propriile recorduri, pentru că de la ultimul campionat european din Serbia am revenit cu cinci medalii, iar acum – cu șapte. Anul acesta am adus cele mai multe medalii dinlotul național al Republicii Moldova, fapt care ne onoreaază”, a declarat Mihail Fistican.\n\nCei care au urcat pe podiumul din Israel, sunt discipolii antrenorului Mihail Fistican: Zorea Vera – locul 3 (categoria 54 kg) seniori și locul 3 la tineret, Alexandrina Ghemu – locul 2 (72 kg) tineret, Lucian Brai -locul 3 (64 kg) tineret, Constantin Zorea – locul 3 (64 kg) juniori, Alina Burghelea – locul 3 (80 kg) juniori, dar și Ana Vlas – locul 3 (47 kg) cadeți, eleva antrenorului Ion Bobeică. \n\n Acum sportivii se pregătesc intensiv pentru Campionatul național de sambo din luna iulie, unde se va face selecția lotului pentru Campionatul mondial de sambo la juniori și tineret, care se va desfășura în toamnă în capitala Kârgâzstanului. ”Sperăm să revenim cu rezultate cât mai frumoase de la aceste competiții”, ne-a mai spus Mihail Fistican, care este și Lucrător Emerit în domeniul culturii fizice și sportului din Republica Moldova\n\nLa Școala Sportivă ”Mihai Viteazul” din orașul Călărași învață, la moment, 259 de copii, la șase probe: triatllon forță, fotbal, sambo, judo, joc de dame și tenis de masă. De-a lungul timpului, discipolii școlii au înregistrat succese remarcabile la diverse competiții din țară și de peste hotare.",
    "metadata": {
      "original_file": "Expresul_Calarasi_0337.html"
    }
  },
  {
    "title": "Peste 16 mii de cetățeni din orașul Călărași beneficiază de servicii mai bune de aprovizionare cu apă și sistem de canalizare",
    "content": "De la o vreme, locuitorii orașului Călărași sunt asigurați cu servicii mai calitative de alimentare cu apă și au acces la un sistem de canalizare îmbunătățit. Realizarea a fost posibilă grație unui proiect finanțat de Uniunea Europeană și implementat de Agenția de Dezvoltare Regională (ADR) Centru.\n\nLa data de 8 decembrie a fost inaugurată rețeaua de apeduct și canalizare reabilitată și extinsă, iar evenimentul a fost marcat printr-un concert la Casa Raională de Cultură ”Ion Ungureanu”, la care au asistat oaspeții de vază. Printre ei, ES Jānis Mažeiks, ambasadorul Uniunii Europene în Republica Moldova, Andrei Spînu, ministrul Infrastructurii și Dezvoltării Regionale, Steffen Lohmann, reprezentantul Ambasadei Germaniei în Republica Moldova, Pavel Trofin, director ADR Centru, Claudia Hermes, directoarea de țară a GIZ Moldova, reprezentanți ai Agenției de Cooperare Internațională a Germaniei (GIZ), autorități publice locale, reprezentanți ai companiei de construcții, locuitori ai orașului Călărași, precum și reprezentanți ai societății civile.\n\nPe scenă au urcat copiii de la grădinițele din oraș, dar și Ansamblul de dansuri populare ”Codrenii”, după care au urmat alocuțiunile înalților oaspeți, dar și a beneficiarilor proiectului.\n\nÎn cuvântul de salut, Ion Olari, primarul de Călărași a menționat despre importanța majoră a proiectului pentru locuitorii orașului, mai ales că acesta a permis nu doar modernizarea, ci și extinderea rețelelor de apeduct și canalizare. ”Știm cu toții că rețelele existente erau foarte vechi, construite pe vremea Uniunii Sovietice și erau depășite. Acum beneficiem de o apă de calitate, mai ales că apele uzate nu se mai infiltrează în sol, așa cum se întâmpla până acum. Suntem cu toții recunoscători Uniunii Europene pentru această oportunitate, fiind cu toții conștienți că de unii singuri nu aveam cum să executăm astfel de proiecte, la o așa capacitate”, a declarat primarul.\n\nViceprim-ministrul Andrei Spînu, a ținut să mulțumească la rându-i partenerilor de dezvoltare care au contribuit la îmbunătățirea vieții călărășenilor. ”Acest proiect ne face să fim încrezători că lucrurile se mișcă în direcția în care trebuie, iar cu ajutorul UE și Germaniei lucrurile se pot mișca cu o viteză mai bună, pentru ca cetățenii noștri să beneficieze de servicii de calitate. Ne propunem să continuăm identificarea și valorificarea de resurse pentru ca toți oamenii, din toate regiunile țării, să se poată bucura de condiții bune de viață și acces sporit la servicii publice de calitate”, a menționat Andrei Spînu.\n\nȘi Excelența Sa, Jānis Mažeiks, ambasadorul Uniunii Europene în Republica Moldova a menționat în discursul său despre importanța sporirii accesului la servicii publice de calitate la nivel local. „Uniunea Europeană este alături de cetățenii Republicii Moldova și sunt mândru să văd, aici la Călărași, aceste rezultatele. Prin aceste investiții venim în susținerea și protejarea mediului înconjurător, și faptul că suntem aici este un mesaj clar de susținere a Republicii Moldova în drumul său spre dezvoltare și crearea condițiilor mai bune pentru o viață calitativă”, a opinat ambasadorul.\n\nValoarea totală a proiectului „Îmbunătățirea serviciilor de aprovizionare cu apă și canalizare în orașul Călărași” este de cca 1,5 mil. euro, dintre care cca 1,4 mil. euro – oferiți cu titlu nerambursabil de Uniunea Europeană, și circa 174 mii euro – contribuția Primăriei orașului Călărași.\n\nÎn urma grandiosului proiect, la Călărași au fost reabilitate și extinse rețelele de apeduct pe o lungime de 15,9 km, dar și de canalizare, pe un segment de 4,9 km. Prin cele 875 de branșări noi la apa potabilă, și 234 racordări noi la sistemul de canalizare, 16.500 de locuitori ai orașului au parte de servicii publice îmbunătățite.\n\nTotodată, cu sprijinul Ministerului German pentru Cooperare Economică și Dezvoltare, Î.M. „Gospodăria comunal locativă Călărași” a beneficiat de un suport financiar în valoare de circa 30.000 euro, care include: un laborator dotat cu echipament pentru monitorizarea calității apei, echipament pentru detectarea scurgerilor de apă, personal dotat cu îmbrăcăminte și echipamente de protecție. Totodată, specialiștii de aici au fost instruiți cum să gestioneze diverse aspecte legate de managementul calității, planificarea afacerii, relații cu clienții și extinderea în continuare a serviciilor către comunele învecinate.\n\nMăsurile de îmbunătățire a serviciilor de alimentare cu apă în orașul Călărași au fost implementate în cadrul proiectului „Construcția infrastructurii de aprovizionare cu apă şi canalizare, precum şi de eficiență energetică în clădirile publice”. Proiectul este finanțat de Uniunea Europeană și implementat de Agenția de Cooperare Internațională a Germaniei (GIZ Moldova) în parteneriat cu Ministerul Infrastructurii și Dezvoltării Regionale. Bugetul total al proiectului este de 39,8 milioane euro.",
    "metadata": {
      "original_file": "Expresul_Calarasi_0419.html"
    }
  },
  {
    "title": "Interviu / Andreea Jumbei: „Vreau să joc fotbal, mama!”",
    "content": "Andreea Jumbei este o adolescentă de 13 ani din satul Horodiște și o fotbalistă în devenire. În campionatul WU14, ediția 2023/24, Andreea a marcat peste 30 de goluri pentru echipa FC Codru Călărași, demonstrându-și talentul pe teren, scrie www.fmf.md.\n\nPe lângă performanțele sale impresionante în fotbal, Andreea joacă și futsal. Acum un an, datorită abilităților sale a reușit să-și ducă echipa până în finala mică a Turneului de Dezvoltare dedicat acestui sport. Andreea a ajuns și de două ori în finala Ligii WU14, devenind vicecampioană la această categorie.\n\nAndreea, spune-ne, te rog, cum ai început să practici acest sport?\n\nTotul a început de la fratele meu mai mic. Lui îi plăcea foarte mult fotbalul, iar mama, care ține foarte mult la noi și ne susține mereu, l-a înscris la secția de fotbal din Călărași. Noi locuim în satul Horodiște, dar eu mergeam mereu cu el la antrenamente sau pe terenul din sat. Acolo dădeam pase, șutam la poartă și mi-am dat seama că îmi place foarte mult. În fiecare zi îi spuneam mamei: „Vreau să joc fotbal, mama!”. Până într-o zi, când mama a găsit cea mai apropiată echipă de fotbal feminin din regiune și m-a înscris și pe mine.\n\nCine te-a încurajat cel mai mult să continui să joci?\n\nÎncurajarea a venit în primul rând de la mama. Ea mereu ne oferă posibilitatea să încercăm tot ce dorim, fiindcă doar astfel putem alege ce ne place. Apoi, sprijinul a venit și de la tata, de la fratele meu și de la întreaga familie. Prietenii mei, de asemenea, mă încurajează mereu.\n\nCum ai descrie experiența ta în fotbal până acum?\n\nE o experiență uimitoare, interesantă și frumoasă, dar și stresantă și grea. Da, am marcat în fiecare meci până la finală cel puțin un gol, dar finala nu a fost a noastră. Fotbalul este un joc de echipă și depinde de fiecare jucător în parte. Mama m-a susținut foarte mult, chiar și însoțindu-mă la meciuri, la fel ca și familia mea extinsă, prietenii și cunoscuții, dar și persoane care nu mă cunoșteau personal, însă au văzut doar un scurt video cu mine jucând.\n\nCare este secretul performanței tale?\n\nSecretul performanței mele este dorința mea de a juca fotbal și de a-mi demonstra că pot fi mai bună cu fiecare zi ce trece. De asemenea, vreau să justific eforturile antrenorului meu, domnul Dumitru Copetinschi, care a avut mereu încredere în mine și m-a susținut.\n\nÎncerc să îmi împart timpul în mod egal pentru toate activitățile și să reușesc peste tot. E mai greu în luna septembrie, când reîncep toate activitățile, dar apoi mă acomodez foarte repede și totul se aranjează perfect. Nu este greu, dar obositor. În momentele mai dificile, vreau să renunț, dar când mă gândesc la câtă muncă am depus și la ce rezultate mă așteaptă, găsesc puterea de a continua.\n\nÎn acest sezon ai marcat peste 30 de goluri. Îți amintești vreo unul mai special?\n\nSunt foarte puține goluri care nu îmi plac, dar am două preferate. Primul gol a fost într-un meci de debut pentru echipa mea, FC Codru Călărași, dintr-un penalty. Aveam mari emoții, dar am reușit să înscriu. Al doilea gol a fost sezonul trecut, într-un meci cu echipa din Bălți. Erau ultimele minute și am înscris golul decisiv. A fost un gol perfect, început de la poartă. Portarul la fundaș, fundașul la mijlocaș, mijlocașul la atacant (adică mie) și atacantul în poartă. A fost frumos!\n\nAcum un an te vedeam la Turneul de Dezvoltare WU14, deși aveai doar 12 ani. Ai reușit să marchezi și câte 3 goluri pe meci, iar echipa ta a ajuns până în finala mică. Totuși, îți place mai mult fotbalul sau futsalul?\n\nÎmi place mai mult fotbalul. Este o diferență de spațiu. Fotbalul se joacă pe un teren mare, unde poți să îți dai mingea în față și să fugi. În futsal, terenul este mic, nu poți fugi mult, dar obosești mai repede.\n\nAi un model în lumea fotbalui sau în viață?\n\nSincer, nu am un model în fotbal, dar îmi place mult Mbappe. Modelul meu în viață sunt părinții mei. Familia și prietenii mă susțin enorm de mult și mă încurajează să fac ceea ce îmi place.\n\nCe alte activități sportive ai mai practicat?\n\nAm participat la campionate de oină, volei și baschet. Am și locul întâi la alergare de viteză. La școală am diplome și medalii pentru succes, având media anuală peste 9. O altă pasiune este fotografiatul.",
    "metadata": {
      "original_file": "Expresul_Calarasi_0049.html"
    }
  },
  {
    "title": "La Călărași: șomeri puțini, locuri de muncă multe",
    "content": "La Călărași se atestă o scădere a numărului șomerilor. Despre acest fapt ne-a anunțat Natalia Chitoroagă, specialist principal al Direcției teritoriale pentru Ocuparea Forței de Muncă.\n\n„Scăderea este constantă în ultimii ani. Astfel, dacă până la data de 10 octombrie 2023 au fost înregistrați 256 de șomeri, în aceeași perioadă a anului trecut erau înscrise 272 de persoane cu statut de șomer”, a precizat Natalia Chitoroagă.\n\nSpecialistul ne-a explicat și de ce numărul șomerilor scade: ”Există mai mulți factori. În primul rând, este vorba de tendința continuă de a merge la muncă peste hotare. Zilnic ne trec pragul cetățeni care se interesează de astfel de oportunități”, a spus ea. Dacă pentru bărbați este disponibilă oferta de a merge la lucru temporar în Israel, în domeniul construcțiilor, atunci pentru muncă sezonieră în Germania pot aplica și femeile.\n\n„Discutăm cu fiecare persoană în parte, îi propunem în mod prioritar ofertele de muncă din teritoriu, dar oricum nu prea îi putem convinge să rămână acasă”, a subliniat Natalia Chitoroagă.\n\nDe notat că în acest an, dintre cele 20 de persoane care au depus cerere la Direcția pentru Ocuparea Forței de Muncă Călărași pentru a merge la muncă în Germania – 8 s-au angajat, iar din cele 117 cereri pentru lucru în domeniul construcțiilor în Israel – s-au angajat 60 de călărășeni.\n\nUn alt factor ce a dus la reducerea numărului de șomeri este și faptul că din luna iunie a acestui an ei trebuie să se prezinte la vizita lunară o fișă de conlucrare pe care să scrie ce a întreprins pe durata unei luni pentru a-și găsi un loc de muncă. „Este o anexă nou-apărută la dosarul șomerului, care îi deranjează pe unii, mai ales pe cei care urmăresc doar scopul de a beneficia de prestații sociale din partea statului”, a mai adăugat Natalia Chitoroagă.\n\nȘi chiar dacă numărul șomerilor descrește, cel al locurilor vacante rămâne unul destul de înalt. Astfel, celor 76 de șomeri care sunt la moment în evidența direcției, le este propusă o ofertă de nu mai puțin de 225 de locuri de muncă pe teritoriul raionului Călărași.\n\n”Numărul mare de locuri de muncă vacante se datorează unei oferte venite recent din partea Întreprinderii pentru Silvicultură, care propune 76 de locuri pentru muncitori pe o durată scurtă, de doar două luni”, a făcut o remarcă Natalia Chitoroagă. Pentru a putea convinge oamenii să se angajeze la lucrările date, specialiștii direcției au organizat la data de 6 octombrie o activitate de recrutare, iar acum sunt în așteptarea răspunsurile la repartizările de lucru create pentru șomeri. Mare parte dintre șomerii înregistrați în acest an au doar studii gimnaziale, mai exact 68, urmați 37 – cu studii profesionale, 23 – cu studii superioare, 19 cu studii liceale etc. Potrivit dânsei, cei ce nu vor să lucreze găsesc o sumedenie de motive, începând cu lipsa transportului, salariul mic, faptul că au copii mici și până la probleme de sănătate.\n\nExistă și persoane aflate în căutarea unui loc de muncă ce trec pragul instituției doar pentru consultații. În acest an, numărul acestora este de 703 persoane.",
    "metadata": {
      "original_file": "Expresul_Calarasi_0225.html"
    }
  },
  {
    "title": "Rodica Stratan, directoarea Centrului de zi „Dorința”: „Cea mai mare problemă a Centrului este cea financiară”",
    "content": "Centrul de zi pentru copii și tineri „Dorința” din orașul Călărași a împlinit 20 de ani de la fondare. Peste 200 de copii și tineri cu nevoi speciale și dizabilități au beneficiat de serviciile centrului. Unii au reușit să se integreze în societate, alții încearcă încă să o facă. Ne-am dorit să facem o retrospectivă a acestor ani, în care centrul a avut rezultate remarcabile. Iar Rodica Stratan, directoarea centrului, ne va spune ce s-a schimbat în comunitate odată cu înființarea acestui centru.\n\n– Sunt 20 de ani de activite…\n\nDa, pentru Organizația noastră, 20 de ani sunt destul de mulți pentru că, într-adevăr, au fost ani și mai ușori, și mai dificili dar de fiecare dată am reușit să facem față problemelor. Atât noi, angajații, cât și beneficiarii noștri am obținut rezultate foarte bune. Am rezistat toți acești 20 de ani și sper că, încă mulți ani înainte, să rezistăm pentru că suntem utili pentru acești copii și tineri cu dizabilități, pentru că au nevoie de noi și serviciile noastre și beneficiarii noștri, dar și familiile lor. Ne dorim o integrare a acestor copii și tineri, de altfel și misiunea centrului este ca toții beneficiarii să fie integrați în societate.\n\n– Cum s-a schimbat viața copiilor care frecventează centrul de zi, dar și a familiile lor?\n\nAvem beneficiari care sunt încă de la început, de când s-a deschis centrul, atunci erau copii, acum sunt tineri deja. Unii au absolvit gimnaziul, alții au îmbrățișat o profesie și acum le este mai ușor să se integreze în societate. În urma proiectelor implementate și a trainingurilor desfășurate, unii au reușit chiar să-și deschidă și o mică afacere la domiciliu. Acum suntem în proces de a oferi câteva granturi pentru tineri din categoria NEET. Va fi un suport și un venit sigur atât pentru ei, cât și pentru familiile lor.\n\nDin anul 2012 am început să oferim servicii și până la moment, prin centrul nostru au trecut peste 200 de copii și tineri. La moment avem 40 de copii cu vârsta între 3 și 18 ani și 25 de tineri cu vârsta de la 18 ani 35. Desigur că numărul beneficiarilor este în permanentă schimbare, deoarece unii care au atins rezultatele planificate sunt încadrați în instituțiile de învățământ și în comunitate, apoi vin alții noi…\n\n– Dacă e să vorbim despre proiecte, care a fost cel mai de impact proiect implementat de „Dorința”?\n\nToate proiectele pe care le implementăm sunt direcționate către integrarea beneficiarilor în comunitate. În 2009 noi am fost primii din raion care am integrat copiii în școala din comunitate, am adaptat instituțile la care mergeau acești copii: am construit rampe de acces, am adaptat blocul sanitar. Mai târziu a apărut legislația în care toate aceste detalii erau necesare în fiecare instituție de învățământ. Specialiștii noștri merg acasă doar la copiii cu grad de dizabilitate sever, care nu se pot deplasa la centru.\n\n– De altfel, care sunt cele mai frecvente probleme de sănătate cu care se confruntă beneficiarii?\n\nProblema principală este însăși dizabilitatea severă sau medie. Dar dacă e să vorbim la general, avem și copii cu paralizie cerebrală infantilă, distrofie musculară, down, autiști, retard mintal, etc.\n\n– Apropo, spuneați că tinerii sunt ajutați să se reintegreze în societate. Cum o faceți?\n\nAvem la moment un proiect european în derulare în care am încadrat 40 de tineri cu dizabilități. Aceștia beneficiază de o serie de instruiri și masterclass-uri cu tinerii care și-au înființat afaceri, ulterior fiind încurajați să aplice la un concurs de granturi pentru a beneficia de 2.000 de euro ca să-și deschidă o mică afacere la domiciliu sau în comunitatea unde se află. Am primit șapte planuri de afaceri destul de bune și urmează ca ei să-și aleagă echipamentele pentru a le putea cumpăra. Cei care nu au aplicat pentru acest concurs, sunt instruiți de către specialiști și o pot face pe viitor, pentru că sunt o mulțime de astfel de proiecte întru susținerea tinerilor.\n\n– Sunteți unica instituție de acest gen în raion și probabil și provocările au fost mari. Care este conlucrarea cu autoritățile publice locale? Ați avut susținerea lor încă de la început?\n\nLa început nu am avut nicio susținere, dar din 2006 avem încheiat primul acord de colaborare cu Consiliul raional Călărași care la fiecare 5 ani este prelungit cu succes. Conform acordului, Consiliul raional susținea în primii ani activitățile noastre cu 5% – 7%, dar acum ne susține cu aproape 30%. Este un indicator foarte bun pentru organizația noastră deoarece proiectele pe care le accesăm sunt pe perioadă mai scurtă și nu putem vorbi niciodată de o sustenabilitate a tuturor activităților, dar fondurile pe care le primim de la Consiliul raional este ca o pârghie de menținere a câtorva specialiști. Și grație acestor fonduri putem să menținem câțiva specialiști până la găsirea altor donatori și finanțatori. Iar primăria orașului Călărași ne achită serviciile comunale.\n\n– Care sunt problemele cu care se confruntă centrul de cele mai multe ori și de unde atrageți resurse financiare pentru a asigura cheltuielile centrului care sunt destul de mari?\n\nProblemele cu care se confruntă centrul sunt de tip financiar. Pentru a menține centrul și serviciile centrului, trebuie să avem specialiști. Iar acestora trebuie să le achităm salarii. Plus, mai avem nevoie de a acoperi și cheltuielile adminstrative. De aceea, unica soluție e să aplicăm la cât mai multe proiecte. Proiectul pe care îl avem acum în derulare e până în vară și noi deja trebuie să ne gândim la noi proiecte. Dar ne-am propus ca anul acesta să trecem acreditarea serviciilor și după ce vom trece această acreditare sperăm că vom putea accesa alte fonduri.\n\n– Cât de mare sau mică este echipa cu care lucrați și ce servicii oferiți beneficiarilor?\n\nDeci la moment suntem în echipă nouă persoane, iar serviciile pe care le oferim sunt de abilitare și recuperare, cum ar fi: kinetoterapie, terapie ocupațională, educațională, logopedie, psihocorecție.\n\n– Reieșind din comportamentul față de persoanele cu dizabilități, ce etape urmează să treacă societatea pentru că a toleranța să devină o normă?\n\nCred că acest lucru trebuie să înceapă încă din frageda copilărie, unde copiii știu să se ajute, știu să să se joace împreună. Dar chiar și așa, stereotipurile încă mai persistă, din păcate, în societatea noastră. Este mult mai ușor să integrezi un copil cu nevoi speciale în instituție de învățământ, decît un tânăr în câmpul muncii. Am avut cazuri când o beneficiară de-a anostră a făcut un stagiu profesional la un magazin, după care angajatorul a zis că nu vrea să angajeze o persoană cu dizabilități la muncă. Mai avem de lucrat la acest capitol.",
    "metadata": {
      "original_file": "Expresul_Calarasi_0360.html"
    }
  },
  {
    "title": "Peste trei decenii de colaborare între raionul Călărași și orașul Bühl din Germania, cu proiecte multe și suport continuu",
    "content": "O delegație de la Călărași a mers, la începutul acestei luni, la mii de kilometri distanță, pentru a participa la Festivalul prunei. ”Zwetschgenfest” – așa îl numesc germanii, căci festivalul s-a desfășurat în orașul Bühl, care este înfrățit cu Călărașiul.\n\nAnul acesta se fac 34 de ani din momentul înfrățirii dintre raionul Călărași și orașul Bühl din Germania, acordul de parteneriat fiind semnat încă la 25 octombrie 1995. Prietenia dintre cele două unități administrativ-teritoriale s-a caracterizat de-a lungul vremii printr-un șir de vizite reciproce, dar și printr-un suport continuu oferit de partenerii germani. Așa au apărut, în raionul Călărași, posturile de pompieri voluntari de la Onișcani, Sipoteni, Bravicea și Pitușca, care au fost dotate cu echipaj performant și cu autospeciale donate de germani.\n\nAstfel, în perioada 6-9 septembrie 2024, o delegație de la Călărași a acceptat invitația de a participa la Festivalul prunelor din Bühl, ca mulțumire pentru roadele bogate cu care se mândrește localitatea. Din grup au făcut parte Nicolae Drăgănel, președintele raionului, Margareta Florea, vicepreședintă, Victor Ambroci, primarul orașului Călărași, Evgheni Tihonov, șeful Direcției Economie, Agricultură și Dezvoltare Rurală și câțiva pompieri. La întoarcere, pompierii au adus la Călărași o autospecială de intervenție – prilej de bucurie pentru cei de la Vălcineț, unde urmează să ajungă autovehicolul, și unde se lucrează deja la amenajarea unui sediu pentru un viitor post de pompieri voluntari.\n\nPotrivit lui Nicolae Drăgănel, cadoul oferit de germani reprezintă un gest frumos, pentru care autoritățile călărășene sunt recunoscătoare. „Ne bucură faptul că relațiile de prietenie cu prietenii noștri germani continuă să fie tot mai strânse și mai frumoase. Am avut ocazia să asistăm la parada producătorilor, a instituțiilor și a organizațiilor din localitate și din apropierea ei. Totodată, am promovat la rândul nostru producătorii autohtoni de vinuri: ,,Crama Tataru”, ,,Crama Tudor”, depunând în banca de vinuri din Buhl, sticle dintre cele mai apreciate vinuri, câștigătoare la diverse expoziții internaționale”, ne-a spus președintele.\n\nIar Victor Ambroci, primarul de Călărași a menționat că există multe asemănări cu festivalurile organizate și la noi în ultimii ani. „Ca și la noi, oamenii de acolo sunt atrași de astfel de evenimente culturale. Mai ales că, în regiunea orașului Bühl există plantații foarte mari de pruni, fiind înrădăcinate tradiție de secole de creștere și procesare a lor. Pe lângă evenimentele culturale, am avut șansa să avem numeroase discuții cu autoritățile germane. Ne punem mari speranțe în faptul că acestea vor avea continuitate și se vor materializa în acțiuni concrete”, a punctat primarul.\n\nDe notat că delegația de la Călărași a primit asigurări din partea conducerii orașului și cea a postului de pompieri din orașul Buhl că în următorii cinci ani, raionul Călărași va beneficia de încă trei autospeciale, de un autovehicul pentru transportarea salvatorilor și de utilajul util activității eficiente a angajaților.",
    "metadata": {
      "original_file": "Expresul_Calarasi_0042.html"
    }
  },
  {
    "title": "Un tânăr din Călărași riscă închisoare pe viață. Vedeți de ce",
    "content": "Procuratura raionului Călărași, a finisat urmărirea penală și a expediat în instanța de judecată cauza penală, în privința unui tânăr de 22 de ani din raionul Călărași, învinuit de omor premeditat, săvârșit cu deosebită cruzime.\n\n„În rezultatul acțiunilor de urmărire penală, întreprinse de angajații Procuraturii raionului Călărași și ai Inspectoratului de Poliție Călărași, s-a stabilit că, la 25 octombrie 2022, aproximativ la ora 21:40, învinuitul, fiind în stare de ebrietate alcoolică și aflându-se în domiciliul fostului său profesor, într-un sat din raionul Călărași, în urma unui conflict apărut, și a unor lovituri reciproce, urmărind scopul omorului, a luat un pahar din sticlă, pe care l-a stricat intenționat, apoi cu cioburile ascuțite ale paharului, a început să-l lovească de mai multe ori pe victimă în regiunea capului, în rezultat, aceasta prăbușindu-se la podea.\n\nPentru a-și realiza intenția, a înjunghiat victima pe diferite părți ale corpului, succesiv, cu două foarfece și cu două cuțite. Conform raportului de expertiză, în total s-au depistat 154 de plăgi.\n\nPotrivit raportului de expertiză psihiatrică, persoana acuzată, la momentul comiterii infracțiunii nu a suferit de vreo maladie psihică sau tulburări psihice, a fost aptă să-și dea seama de acțiunile sale.\n\nÎnvinuitul și-a recunoscut integral vinovăția în comiterea infracțiunii imputate, iar la moment, acesta se află în arest preventiv”, menționează Procuratura.\n\nTânărul riscă o pedeapsă de până la 20 de ani de închisoare sau detenție pe viață.\n\nUn tânăr de 22 de ani a fost reținut pentru 72 de ore, după ce și-ar fi omorât fostul profesor. Polițiștii din Călărași au fost sesizați, precum că într-o gospodărie din satul Căbăiești, raionul Călărași, a fost depistat cadavrul unui bărbat de 37 ani, cu plăgi pe mai multe regiuni ale corpului.",
    "metadata": {
      "original_file": "Expresul_Calarasi_0412.html"
    }
  },
  {
    "title": "Proiectul „Donează o carte, schimbă un destin” a ajuns și la gimnaziile din Temeleuţi și Peticeni",
    "content": "Proiectul „Podul de Cărţi TVR Iași – Donează o carte, schimbă un destin” a pornit din nou la drum. Pe 9 mai, chiar de Ziua Europei, acesta a ajuns la Peticeni și la Temeleuţi. Iar elevii de la ambele gimnazii au primit cu mare bucurie acest dar, care a venit ca și donație din partea elevilor de la Colegiul „Mihai Eminescu” din Iaşi, iar unele titluri au fost colectate de la Târgul de carte „Librex”. „Gestul făcut de copiii colegiului nostru sper să fie bine primit”, a subliniat Gabriela Săndulescu, directoarea Colegiului „Mihai Eminescu” din Iași, prezentă și dânsa la eveniment.\n\nNatalia Cereșnea, directoarea gimnaziului din Peticeni, spune că a văzut un reportaj realizat de TVR Iași despre acest proiect când a ajuns la Bahmut și a provocat-o apeleze și ea. „Dispoziția, emoțiile copiilor m-au împlut de suflet și nu regret nicio clipă faptul că am apelat la acest proiect”, spune directoarea.\n\nDe altfel, scopul proiectului este de a promova cititul în rândul copiilor şi a valorilor româneşti. Iar copiii au răsfoit cu mare interes cărțile primite. „A fost o zi minunată azi. Mulțumim pentru donația de cărți, le vom citi cu mare drag”, a spus o elevă de la gimnaziul din Peticeni.\n\nȘi copiii de la Temeleuți i-au așteptat pe oamenii de valoare care le-au adus cărți de valoare. „M-am bucurat când am auzit vă această caravană va ajunge și în școala noastră, îmi place mult ideea asta. Mulțumim celor care au donat cărți pentru că acest gest reprezintă o oportunitate de a ajuta copii să învețe mai bine”, a menționat una dintre elevele gimnaziului de la Temeleuți.\n\n„Este un eveniment foarte măreţ, deoarece este într-o zi foarte importantă ce o să lese o amprentă foarte adâncă în toţi noi. Să mişcăm lucrurile din loc prin cărţi, prin oamenii cu suflet mare, prin oamenii care vin din cărţi”, spune și Mariana Spinei, directoarea gimnaziului Temeleuţi.\n\nIar Margareta Florea, vicepreședinta raionului Călărași spune că aceste cărți le vor lumina mințile elevilor, le vor face bine și le vor deschide uși de oprtunități.\n\nProiectul „Podul de Cărţi TVR Iași – Donează o carte, schimbă un destin” se desfăşoară cu sprijinul Consulatului General al Republicii Moldova la Iaşi şi este susținut de TVR Moldova, Primăria Iaşi, Opera Națională Română Iaşi şi Palatul Copiilor din oraş. „Dezvoltare, prosperitate, exact asta ne-am propus. Să schimbăm viaţa, destinul copiilor din Temeleuţi. Aceşti copii merită o şansă la dezvoltare, iar noi împreună cu profesorii avem o responsabilitate ernomă să le dăm şansa la o viaţă mai bună”, a declarat și Ion Coșer, consul general al Republicii Moldova la Iaşi.\n\nDe menționat că în luna martie, proiectul „Podul de Cărţi TVR Iași – Donează o carte, schimbă un destin” a ajuns și la gimnaziul din Bahmut, unde peste 200 de titluri au îmbogățit biblioteca gimnaziului.",
    "metadata": {
      "original_file": "Expresul_Calarasi_0107.html"
    }
  },
  {
    "title": "Doi angajatori din raionul Ungheni și unul de la Călărași - în rândul celor mai buni angajatori ai anului 2022",
    "content": "Cei mai buni angajatori din Ungheni și Călărași au fost premiați pe 17 februarie, în cadrul unui eveniment organizat de Agenția Națională pentru Ocuparea Forței de Muncă. Astfel, cei mai buni angajatori sunt SRL „Pinto Mold” și SRL „Costa Smeralda” din Ungheni și ÎI „Rața Iulia” din raionul Călărași.\n\nSRL „Pinto Mold” a fost premiat ca fiind angajatorul cu cei mai mulți șomeri angajați, direcționați de către STOFM. În timp ce SRL „Costa Smeralda” și ÎI „Rața Iulia” au fost premiați la categoria angajatorul care a implementat măsuri active de ocupare a forței de muncă (Legea 105/2018)\n\nÎn total, au fost premiați 15 angajatori din Republica Moldova. Această premiere a fost făcută din perspectiva Agenției Naționale pentru Ocuparea Forței de Muncă (ANOFM), iar principalele nominalizări au fost:\n\n1) angajator cu cei mai mulți șomeri angajați, direcționați de către STOFM\n\n2) angajator care a implementat măsuri active de ocupare a forței de muncă (Legea 105/2018)\n\n5) angajator care a angajat mai mulți tineri șomeri cu vîrsta cuprinsă intre 16 ani-34 ani, direcționați de către STOFM.\n\nPotrivit unui comunicat al Agenției Naționale pentru Ocuparea Forței de Muncă (ANOFM), scopul evenimentului a constituit aprecierea și promovarea angajatorilor care își desfășoară activitatea pe teritoriul Republicii Moldova, indiferent de tipul de proprietate, de forma organizatorico-juridică și de subordonarea departamentală sau apartenenţa ramurală, care s-au remarcat prin colaborarea activă cu subdiviziunile teritoriale pentru ocuparea forței de muncă (STOFM) și implementarea practicilor pozitive în vederea angajării în câmpul muncii a șomerilor.",
    "metadata": {
      "original_file": "Expresul_Calarasi_0384.html"
    }
  },
  {
    "title": "Un pas important pentru Călărași – a devenit primul raion al rețelei ITER VITIS din Moldova",
    "content": "Consiliul raional Călărași a semnat un Memorandum de afiliere prin care a aderat la Rețeaua Orașelor ITER VITIS Les Chemins de La Vigne en Europe. Potrivit actului semnat, alinierea la această rută culturală europeană, care pornește din Sicilia, Italia, va oferi posibilitatea de recunoaștere a regiunii Călărașilor ca fiind una atractivă pentru turiștii care practică turismul vitivinicol și va oferi un plus valoare regiunii.\n\nPotrivit vicepreședintei Zinaida Țurcanu, raionul Călărași va fi promovat pe site-ul oficial www.itervitis.eu, iar vizibilitatea internațională va atrage posibilitatea de participare la diferite evenimente internaționale dedicate culturii vinului. „Am acceptat invitația venită din partea Asociației Naționale pentru Turism Receptor și Intern din Moldova (ANTRIM), care tot în acest an a devenit membru al rețelei și coordonează activitatea acesteia la nivel național. De curând, președinta ITER VITIS a vizitat cramele din raionului Călărași, vinăriile, dar și mai multe podgorii, fiind impresionată de cât de dezvoltată este această ramură în raion, precum și de importanța acordată culturii vinului de către călărășeni. Anume acest lucru a și impulsionat semnarea unui prim-memorandum cu o regiune a țării, iar acum vom dispune de un bun instrument de promovare și îmbunătățire a peisajului vitivinicol și a vinurilor locale”, a declarat Zinaida Țurcanu.\n\nTextul memorandumului prevede implementarea unor acțiuni comune și metode de promovare a patrimoniului vitivinicol al Moldovel la nivel național și internațional, păstrarea viței de vie autohtone și promovarea bunelor practici pentru a o face din ce în ce mai durabilă.\n\n„Se va lucra, în primul rând, la promovare, vor fi elaborate materiale informative, prezentări, degustări, se vor organiza evenimente – toate pentru a pune în valoare viticultura, cultura peisagistică, dar și produsele enogastronomice”, a dat asigurări vicepreședinta raionului Călărași.\n\nPotrivit lui Mihail Diacon, specialist principal în cadrul Direcției Economie, Agricultură și Dezvoltare Rurală, raionul Călărași dispune la moment de aproximativ șase mii de hectare de viță de vie, patru fabrici de vinuri, trei crame, dar și o mulțime de producători individuali. ”Dincolo de unele probleme existente, ne bucură totuși faptul că anual în locul viilor îmbătrânite din raion se plantează în jur de 30-50 ha de soiuri nobile”, ne-a spus specialistul.\n\nAșa cum mai nou agricultorii călărășeni se orientează spre soiuri selecte, precum sauvignon, chardonnay, cabernet, cabernet sauvignon și altele, Direcția Economie, Agricultură și Dezvoltare Rurală din Călărași încurajează micii producători casnici să-și concentreze eforturile pentru a amenaja crame cu denumiri locale, care ar promova cultura vinificației. „Din experiențele pe care le avem putem constata că în cazul unor astfel de crame, este suficientă cultivarea unei suprafețe de 10-15 ha de viță de vie, iar cele 70-80 de mii de sticle cât ar putea fi îmbuteliate, se pot comercializa pe piața locală și chiar pe cea internațională”, a mai adăugat Mihail Diacon.\n\nDe remarcat este faptul că în Rețeaua Orașelor ITER VITIS se regăsește și orașul Buhl din Germania, urbe înfrățită cu raionul Călărași. Autoritățile de la noi speră acum că, inclusiv pe această cale, vor fi reanimate legăturile de prietenie care datează de mai bine de trei decenii.",
    "metadata": {
      "original_file": "Expresul_Calarasi_0445.html"
    }
  },
  {
    "title": "Concursul de desene ”Un Neam, o Țară, un Popor - uniți sub falnic Tricolor” și-a desemnat câștigătorii chiar de Ziua Unirii",
    "content": "Peste 300 de desene din toate instituțiile de învățământ din orașul Călărași au intrat în „competiția” de desene, în cadrul concursului ”Un Neam, o Țară, un Popor – uniți sub falnic Tricolor”, care s-a desfășurat în perioada octombrie-noiembrie. Concursul a fost destinat tuturor copiilor și tinerilor din oraș: începând cu micuții de la grădiniță și terminând cu absolvenții de liceu.\n\nDe Ziua Națională a României, într-un cadru solemn, au fost premiați cei mai talentați participanți ai concursului de desene organizat de Primăria orașului Călărași în pragul zilei de 1 decembrie. Copiii, însoțiți de părinți, bunici, educatori sau profesori, au așteptat cu entuziasm să fie chemați pe nume și să primească diplome și premii din mâinile primarului Victor Ambroci.\n\nDesenele, care au dezvăluit creativitatea și emoțiile copiilor, au putut fi admirate pe holul de la intrarea în primărie, acolo unde s-a amenajat o adevărată galerie ce a bucurat privirile călărășenilor preț de o săptămână.\n\nSe pare că juriul, care a fost constituit din profesori de arte vizuale, din membri ai Consiliului local de tineri – absolvenți ai Școlii de Arte ”George Enescu”, dar și din funcționari din primărie, a avut o misiune dificilă pentru a alegere din sutele de lucrări spectaculoase.\n\nDoina Harea, viceprimara orașului, tot ea și președintele juriului, s-a arătat impresionată de talentul și imaginația micilor artiști plastici: „Copiii au transformat ideile lor simple în adevărate opere de artă, care ne-au umplut inimile de bucurie. Suntem mândri de fiecare dintre ei și de efortul pe care l-au depus”.\n\nTema propusă pentru concurs a fost desfășurată din plin de copii şi a fost reprezentată în diverse tehnici: pictură, grafică și altele. Marea majoritate a desenelor au cuprins în ele tricolorul, iar Ștefan cel Mare, Mihai Eminescu, Ion Creangă și alte personalități marcante ale culturii și istoriei românești nu au lipsit din peisaj.\n\n„Acest concurs a promovat țara, obiceiurile, tradițiile, neamul nostru românesc și a provocat copiii și tinerii să-și exprime ideea despre ce văd ei prin tricolor, sau cum ne vedem noi neamul și poporul. Cred ca ar trebui să se organizeze mai multe concursuri de acest gen pentru a aminti tinerilor care este identitatea noastră: “Suntem români și punctum”, cum zicea Mihai Eminescu”, a declarat pentru „Expresul”, Cipriana Bob, elevă la Școala de Arte ”George Enescu”, deținătoare a premiului I.\n\nLa rândul ei, Vlada Guzic, elevă în clasa a XI-a la Liceul Teoretic „Mihail Sadoveanu”, care s-a învrednicit de premiul II la categoria sa de vârstă a declarat că este profund recunoscătoare pentru oportunitatea de a participa la concursul de desen „Un neam, o țară, un popor – uniți sub falnic tricolor”. „A fost o onoare să pot transmite, prin intermediul artei, esența unității și mândriei naționale, simbolizată de drapelul nostru. Această experiență m-a provocat atât pe mine, cât și pe alți participanți de a ne explora limitele creativității, iar aprecierile obținute reprezintă nu doar o recunoaștere a eforturilor, ci și o motivație de a continua exprimarea viziunii”, a menționat ea.\n\nToți copiii premianți au fost răsplătiți cu diplome, ustensile și culori pentru desen și cu premii bănești puse la dispoziție de organizatori.",
    "metadata": {
      "original_file": "Expresul_Calarasi_0015.html"
    }
  },
  {
    "title": "Lucrările de pe strada Mihai Eminescu din Călărași - monitorizate și examinate",
    "content": "La Călărași a avut loc o vizită de monitorizare a lucrărilor în cadrul proiectului „Valorificarea potenţialului turistic al regiunii de centru a Republicii Moldova (Raioanele Străşeni, Călăraşi, Nisporeni şi Ungheni”), scrie adrcentru.md .\n\nEchipa de lucru din cadrul Agenției de Dezvoltare Regională (ADR) Centru împreună cu beneficiarul și responsabilul tehnic au examinat volumul și calitatea lucrărilor care se execută pe șantier. La etapa actuală se desfășoară lucrări ce țin de executarea rigolelor de scurgere a apelor pluviale cât și montarea bordurilor. S-a stabilit că acestea decurg conform graficului de execuție.\n\n„Prin realizarea acestui obiectiv se propune asigurarea securității circulației atât a transportului rutier cât și a pietonilor”, au menționat reprezentanții ADR.\n\nPe acest tronson al străzii vor fi amenajate trotuare pentru pietoni, va fi reabilitat carosabilul cât și organizate spații speciale pentru parcarea transportului. Reconstrucția acestui drum va facilita accesul și interconexiunea obiectivelor turistice care au fost reconstruite în cadrul acestui proiect, cum ar fi Muzeul de etnografie și cultură din orașul Călărași, Aleea scriitorilor și Estrada de vară.\n\nValoarea contractului de antrepriză constituie peste 18 milioane de lei, contribuția beneficiarului fiind de 10% din costul investiției .\n\nMenționăm că startul lucrărilor pentru reconstrucția capitală a străzii Mihai Eminescu din orașul Călărași a fost dat la 13 iunie, anul curent. Iar finalizarea lucrărilor de reconstrucție este preconizată pentru primăvara anului 2023.",
    "metadata": {
      "original_file": "Expresul_Calarasi_0500.html"
    }
  },
  {
    "title": "O nouă ediție a Concursului Declamatorilor, consacrat Zilei Internaționale a Poeziei, va fi organizat la Călărași",
    "content": "Călărășeanul Mihai Doloton, în parteneriat cu primăria orașului Călărași, organizează o nouă ediție a Concursului Declamatorilor, consacrat Zilei Internaționale a Poeziei. Concursul se va desfășura în baza volumului de versuri „Singuri, aproape…”, semnat de scriitorului călărășean, Efim Chicu. „Efim Chicu merită să-și înveșnicească numele! Acest concurs sper să fie punctul de pornire”, a subliniat artistul unghenean, Victor Cobzac.\n\nLa concurs se pot înscrie elevii din instituțiile de învățământ din raionul Călărași, care vor fi divizați în două categorii: clasele V-IX și X-XII.\n\nÎn prima etapă a concursului, elevii vor expedia la adresa de email a concursului titlul poeziei pe care urmează să o recite în cadrul concursului, numele și prenumele, și instituția unde studiază. Potrivit organizatorilor, termenul limită de expediere a ofertelor este 17 martie, iar Gala Laureaţilor se va desfășura pe 21 martie, la Călăraşi.\n\nJuriul va fi format din personalități notorii din raionul Călărași, cum ar fi: Margareta Florea, profesoară de limba şi literatura română, vicepreședinta raionului Călărași; jurnalista Doina Chicu, viceprimara orașului Călărași, fiica regretatului scriitor Efim Chicu; Adelina Labic, scriitoare, laureată a mai multor Concursuri Naționale şi Internaționale de literatură și inițiatorul concursului, Mihai Doloton. „Scopul meu este să promovez poezia în toate instuţiile de învățământ din raion. De asemenea, prin acest concurs raional, vreau ca elevii din raionn care încă nu au cunoscut creaţia scriitorului, să o cunoască şi să participe şi la ediţia a II-a a Festivalului Naţional de Poezie „Efim Chicu”, care va avea loc în luna aprilie”, a menționat Mihai Doloton.\n\nDe subliniat că, concursul declamatorilor a ajuns la cea de-a treia ediție. Prima ediție s-a desfășurat în 2019, în baza volumului ”Umbrela singurătății”, iar a doua ediție s-a desfășurat în 2020 în baza volumului „Ochiul de sub copertă”, ambele volume semnate de Efim Chicu.\n\nDe asemenea, menționăm că Mihai Doloton este şi directorul – fondator al Festivalului Național de Poezie „Efim Chicu” care a avut loc la Centrul Academic Internațional „Mihai Eminescu” din or. Chișinău în aprilie 2023.",
    "metadata": {
      "original_file": "Expresul_Calarasi_0150.html"
    }
  },
  {
    "title": "Grav accident la intrare în localitatea Sadova. Două persoane au decedat iar cea de-a treia a fost rănită",
    "content": "Două persoane au decedat și una a fost traumatizată într-un accident rutier produs în această dimineață la intrarea în satul Sadova din raionul Călărași.\n\nÎn cadrul cercetărilor preliminare, polițiștii au stabilit că un tânăr de 21 de ani, conducând o Toyota Corolla și având ca pasageri alți doi tineri, ieșind din curbă cu exces de viteză ar fi pierdut controlul volanului și s-a tamponat într-un copac de pe partea stângă a direcției de mers.\n\nÎn urma impactului, șoferul, dar și un pasager de 23 de ani au decedat pe loc, iar celălalt pasager de 21 de ani a fost transportat la spital cu diverse traumatisme.",
    "metadata": {
      "original_file": "Expresul_Calarasi_0279.html"
    }
  },
  {
    "title": "O cruce imensă străjuiește satul Buda",
    "content": "Dealul numit de către localnicii din satul Buda – „La Țuguiasa”, va străluci pe timp de noapte. Și asta pentru că un bărbat originar din localitate, a înălțat aici o cruce imensă din metal, care se vede de la mare depărtare.\n\nA trecut aproape un an de când Grigore Balan, un budean plecat din sat acum 35 de ani, a pus temelia crucii gigantice la care visa de ani buni. Și dacă s-a pornit de unul singur să înalțe o cruce sfântă, pe parcurs, a întâlnit câțiva oameni de bună credință care s-au aliniat intenției sale nobile și au contribuit, mai ales cu multe zile de muncă, la realizarea lucrării. Acum autorul proiectului, lucrează de zor să instaleze și corpuri de iluminat, astfel încât crucea să lumineze pe timp de noapte și să poată fi admirată din orice colț al satului și nu doar.\n\nGrigore Balan spune că alegerea dealului nu a fost una întâmplătoare. Pentru că pe lângă faptul că este foarte înalt, dealul respectiv îi amintește de copilărie. „Aici am păscut oile și vacile alături de prietenii mei și mă leagă multe amintiri frumoase de acest loc. De vreo zece ani mă tot gândesc la această lucrare, după ce am văzut ceva asemănător în România. Acum un an, când am vrut să încep lucrările, nu era nici drum de acces către acest pisc. Așa că le-am făcut pe toate pe rând: mai întâi drumul, apoi am amenajat o terasă, am turnat sute de metri cubi de beton, iar într-un final am văzut crucea înălțată”, ne-a mărturisit Grigore Balan.\n\nCrucea are o înălțime de 27 de metri, iar ctitorul ei spune că a înălțat-o în amintirea tuturor celor pe care i-a pierdut de-a lungul vremii. ”Îmi doresc ca pe viitor oamenii să fie mai buni între ei și mai credincioși în Dumnezeu. Cred că era nevoie de această lucrare”, a mai adăugat el.\n\nAcum oamenii din sat spun că abia așteaptă să se adune în jurul ei atunci când preotul din sat o va sfinți. Născut și el în satul Buda, Grigore Gotcă spune că este extrem de bucuros de realizarea consătenilor săi: ”Oamenii din sat au contribuit și ei cu câte puțin, dar cel care și-a asumat toate cheltuielile și lucrările a fost consăteanul nostru, care a fost inițiator, a finanțat și a organizat toate lucrările. Ne-am ales cu o lucare măreață, care se vede din Dealul Călărașilor, din satele din vecinătate, ba chiar și de la Lozova”.\n\nȘi Constanța Surdu și-a exprimat admirația pentru curajul și dăruirea de sine creștinească a celui care a înălțat crucea la Buda-Veche, întru pomenirea celor tecuți în veșnicie: ”Plecăciuni tuturor celor care au contribuit ca această cruce,de o frumusețe rară, să ne ocrotească cu puterea ei dumnezeiască. Ea va dăinui veșnic, iar cetățenii se vor putea bucura de acum încolo de frumusețea din vârful dealului”.",
    "metadata": {
      "original_file": "Expresul_Calarasi_0296.html"
    }
  },
  {
    "title": "Locuitorii din orașul Călărași și satul Nișcani au acces îmbunătățit la sistemul de canalizare",
    "content": "Peste 4500 de locuitori din orașul Călărași și satul Nișcani au din acest an acces îmbunătățit la sistemul de canalizare. Asta după ce Agenția de Dezvoltare Regională(ADR) Centru a organizat la finele anului trecut ședința Comisiei de recepție la terminarea lucrărilor de extindere a capacitații Stației de epurare a apelor uzate din orașul Călărași, transmite.\n\nConsiliul raional Călărași, aplicantul proiectului, subliniază importanța acestui proiect pentru comunitatea locală, dar și pentru locuitorii satului Nișcani. „Accesul la sistemul de canalizare este asigurat fără întreruperi, iar întreprinderea municipală responsabilă de serviciile de apă și canalizare a fost reorganizată în Societate pe Acțiuni, adoptând măsuri semnificative pentru regionalizarea serviciilor de apă-canal”, indică autorităţile de la Călăraşi.\n\n„Acest proiect demonstrează angajamentul nostru ferm pentru dezvoltarea infrastructurii publice esențiale, contribuind la un mediu mai curat și la o viață mai bună pentru locuitorii din orașul Călărași și satul Nișcani”, estimează directorul ADR Centru, Ion Pînzari.\n\nLucrările s-au desfășurat în cadrul proiectului „Îmbunătățirea nivelului de trai în localitățile raioanelor Călărași și Strășeni prin asigurarea accesului populației la sistemele centralizate de canalizare”.\n\n„Complementar extinderii stației din Călărași, printre principalele realizări ale proiectului se numără construcția rețelelor de canalizare pe trei străzi importante din oraș, care a permis conectarea a circa 60 de gospodării la sistemul centralizat de evacuare a apelor uzate”, explică ADR Centru.\n\nLa sfârșitul anului 2023 a fost recepționată şi finalizarea construcției și dotării a două stații de pompare a apelor uzate, peste 3 km de rețea de canalizare gravitațională și aproape 1,5 km de rețea de canalizare sub presiune pentru locuitorii satului Nișcani.\n\nInvestiția totală în infrastructura de canalizare, de peste 35 milioane de lei, este finanțată din Fondul Național pentru Dezvoltare Regională și Locală (FNDRL) și cofinanțată de Consiliul raional Călărași. Această inițiativă contribuie semnificativ la creșterea calității vieții pentru locuitorii din regiunea noastră.\n\n„Proiectul se aliniază priorității principale a Ministerului Infrastructurii și Dezvoltării Regionale – asigurarea localităților din Republica Moldova cu sisteme moderne de canalizare și promovarea regionalizării serviciilor de apă-canal”, rezumă sursa citată.",
    "metadata": {
      "original_file": "Expresul_Calarasi_0003.html"
    }
  },
  {
    "title": "VIDEO / La sfârșitul săptămânii, Zilele Filmului Românesc ajung și la Călărași",
    "content": "Pe 15 și 16 octombrie, Zilele Filmului Românesc ajung și la Călărași. Proiecțiile vor derula la Casa de Cultură din orașul Călărași.\n\nEvenimentul se va deschide cu un film dedicat copiilor. Astfel, publicul tânăr va putea să vadă „Străjerii Deltei” (2021), un film de aventuri realizat de Liviu Mărghidan. Mai mulţi copii îşi petrec vacanţa de vară într-o tabără din Delta Dunării, unde învaţă cum să supravieţuiască în sălbăticie. Într-o zi, în timp ce curăţă apele Deltei de sticle de plastic, dau peste doi braconieri care pescuiesc ilegal folosind un dispozitiv electric, aşa că acum copiii au o misiune importantă.\n\nDe la San Sebastian, unde a fost inclus în secţiunea competiţională New Directors, vine „Marocco” (2021), al doilea lungmetraj regizat de Emanuel Pârvu. Filmul, care a fost selectat anul acesta şi în competiția internaţională de la TIFF, urmărește destinele a două iubiri ce ajung în situații de viață și de moarte, ca urmare a neîncrederii.\n\nDin secțiunea FOCUS Dorel Vișan, cu ocazia împlinirii a 85 de ani a marelui actor, se va proiecta „Senatorul melcilor” (1995, regia Mircea Daneliuc), un film care a făcut parte din competiţia Festivalului de la Cannes. Dorel Vişan interpretează un senator aflat într-o vizită într-un sat, unde trece prin evenimente comice în timp ce profită de ospitalitatea localnicilor, ignorând în acelaşi timp problemele lor majore.\n\n„Crai nou” (2021), debutul regizoarei Alina Grigore, are în prim-plan o tânără care se zbate să urmeze studii superioare și să scape de violența bărbaţilor din familia sa disfuncțională. Filmul a câştigat anul trecut premiul cel mare, Scoica de Aur, la Festivalul de la San Sebastian.\n\nLa fel ca și anul trecut, Zilele Filmului Românesc continuă şi în alte cinci oraşe din Republica Moldova – Bălţi, Soroca, Nisporeni, Cahul și, respectiv, Călăraşi, unde sunt prezentate câteva dintre filmele din selecţia de la Chişinău. Startul a fost dat la Chișinău, pe 23 septembrie.\n\nZilele Filmului Românesc este un eveniment organizat de Asociaţia Cineaştilor Independenţi ALTERNATIVE CINEMA din Republica Moldova și casa de producţie ROVA FILM din România.\n\nProiectul este realizat cu sprijinul: Departamentului pentru Relația cu Republica Moldova, Ministerului Culturii al Republicii Moldova, Centrului Național al Cinematografiei din Republica Moldova, Institutului Cultural Român „Mihai Eminescu” la Chișinău și Uniunii Cineaştilor din România.",
    "metadata": {
      "original_file": "Expresul_Calarasi_0453.html"
    }
  },
  {
    "title": "Prima zi de Mărțișor a adus cu sine o inedită lansare de carte la Călărași",
    "content": "Începutul de primăvară a fost marcat la Călărași printr-un eveniment de o însemnătate spirituală aparte – lansarea Cărții ”Zăboveli de la bunici”, semnată de Tatiana Popa. Directoarea Muzeului ”Casa Părintească” de la Palanca visa de mai multă vreme să țină în mâini o cărțulie doldora de jocuri ale copilăriei, de pe care a șters praful uitării, le-a primenit și le-a scos la lumină pentru copiii de azi și cei de mâine.\n\nSusținută de Direcția Cultură și Turism Călărași să scoată cartea de sub tipar, autoarea a decis să lanseze lucrarea în sala mică a Centrului Cultural ,,Ion Ungureanu”. În public s-au regăsit mai mulți oaspeți, printre care mai mulți copii de la grădinițele din oraș. Pe toată durata evenimentuluii, cei mici au cântat și s-au jucat alături de neobosita bunicuță octogeneră. Totodată, pe ecran au rulat și secvențe video din curtea ”Casei Părintești” de la Palanca, acolo unde jocurile copilăriei au fost încercate anterior de cei mai isteți copii ai locului, ghidați de gospodina casei.\n\nÎmbrăcată în straie de sărbătoare, purtând o batistă pe cap, Tatiana Popa a transformat lansarea din prima zi de Mărțișor într-un veritabil spectacol, ducându-i pe cei de față cu gândul în copilărie.\n\nMai întâi de toate, autoarea a povestit câte ceva ”din culisele” cărții: ”Copilăria mea a fost una mai grea și din cauza unor probleme am trăit prin mai multe localități din diferite regiuni ale țării. Cu toate astea, a fost una frumoasă și astfel am putut să adun amintiri deosebite legate de copilăria de altădată, precum și multe alte lucruri minunate din patrimoniul adevărat al neamului nostru. M-am gândit că ar fi păcat să păstrez doar pentru mine poveștile și înțelepciunile primite de la părinți, bunici și de la prieteni. Așa că am decis să le adun într-o cărțulie”.\n\nPotrivit Tatianei Popa, copilăria de altădată era legată de bunicii aflați în lucru, care-și atrăgeau pe lângă ei nepoții, punându-i să depene ghemuri, sau să facă alte activități potrivite vârstei. Toate erau însoțite de discuții interesante, nepoții erau mângâiați dacă erau harnici, iar oboseala era alungată cu joculețe interesante. Astfel, cei de față au înțeles că ”Zăbovelile” cuprinse între cele două coperți ale cărții nu sunt altceva decât amintirile autoarei dintr-o copilărie greu încercată, presărate cu snoave, parabole culese din înțelepciunea populară de la persoane din diferite localități și cu diverse îndeletniciri.\n\n”Jocurile pentru copii, demult uitate și readuse la viață, se împletesc armonios cu textul artistic și cu muzica: „Cântecul țăranului”, „Mămăliga”, „Borangicul”, „Ne jucăm”, „Cocoșul”, „Colind-numărătoare”, „Cocoșul”, „Suveica” etc. Autoarea descrie efectul lor cognitiv, curativ, concretizând procesele psihice pe care le dezvoltă. Pe paginile frumos ilustrate, găsim atâtea gânduri înțelepte!”, a declarat Margareta Florea, vicepreședinta raionului Călărași, prezentă la evenimentul de lansare.\n\nVictor Ambroci, primarul orașului Călărași, a menționat că Tatiana Popa este un izvor nestins de energie, care minunează miile de turiști ce trec pragul Casei Părintești. „Nu ne dorim decât să ne inspirăm cu toții de la personalitatea sa și să savurăm din ”zăbovelile” ce ne-au teleportat pe toți astăzi în copilărie”, a remarcat primarul.\n\n”Ne bucurăm să fim contemporani cu Tatiana Popa – o figură emblematică a culturii românești, care transformă în mărgăritare orice atinge în cale. Ne rugăm la Bunul Dumnezeu să o țină sănătoasă și să ne bucure în continuare cu realizările sale mărețe, cunoscând-o cu toții drept un izvor nesecat de idei frumoase”, a afirmat și Doina Harea, viceprimara orașului Călărași.\n\nNotă: Tatiana Popa, fondatoarea muzeului Casa Părintească din satul Palanca, Călărași, şi-a propus să renască tradiţiile şi obiceiurile vechi. Acum 24 de ani dânsa și-a transformat cuibul părintesc într-un muzeu de artizanat, a reînviat tradiţia ţesutului de covoare în bumbi, a cusutului de ii şi a lucrului manual.\n\nÎn luna octombrie a anului 2021, Tatiana Popa a fost decorată de către președinta Maia Sandu cu „Ordinul Republicii”, alături de alte 29 de personalități ale țării.",
    "metadata": {
      "original_file": "Expresul_Calarasi_0146.html"
    }
  },
  {
    "title": "Cea de a șaptea ediție a Festivalului Zemii la Sipoteni va avea loc în a doua jumătate a lunii august",
    "content": "Festivalul Zemii a devenit o tradiție pentru sipoteneni, așa că acesta va avea loc și în acest an. Doar acesta se va desfășura în cadrul Zilelor Diasporei, în luna august, nu de Duminica Mare (luna iunie) așa cum au fost primele șase ediții. Ideea a fost ca și sipotenenii din diaspora să se poată delecta cu o zeamă ca la mama acasă, spun organizatorii.\n\nAcesta se va desfășura pe 13 august, cu începere de la ora 14.00.\n\nDar, de această dată, cei care vor dori să se delecteze cu o zeamă gustoasă, voie bună și atmosferă plăcută, vor trebui să scoată din buzunar 100 lei.\n\nLa cea de a șaptea ediție, pe scena improvizată din cătunul Tochile, unde se desfășoară, de obicei, festivalul, vor evolua mai mulți artiști locali, ansamblul ,,Ștefan Vodă’’, Andrei Coțofană și artistul Gheorghe Țopa.\n\nDe notat că, inițitiva de a organiza un Festival al Zemii a venit din partea autorităților publice locale după ce, în 2016, un copil de 9 ani, Daniel Rău, și-a expus dorința, prin intermediul unei emisiuni televizate, ca mama lui să pregătească o zeamă mare din care să guste tot satul. „Acesta a fost un imbold, și chiare îi mulțumim acestui băiat pentru idee. Ne dorim ca acest festival, cu timpul, să devină unul național și de ce nu, internațional, pentru că primăria Sipoteni are potențial și posibilități”, spunea primarul satului Sipoteni, Vasile Rață.",
    "metadata": {
      "original_file": "Expresul_Calarasi_0280.html"
    }
  },
  {
    "title": "Experiența migrației i-a unit pe mai mulți călărășeni reveniți acasă, la o masă rotundă",
    "content": "În contextul Zilei Internaționale a Migranților, care este aniversată în luna decembrie, de către toate statele membre ale ONU, Direcția pentru Ocuparea Forței de Muncă din Călărași a invitat mai mulți șomeri la o masă de discuții. Sub genericul ”Migrația – avantaj sau povară”, evenimentul i-a avut drept protagoniști pe șomerii migranți, care au revenit acasă, iar acum își caută un loc de muncă și au nevoie să se reintegreze.\n\nÎn cadrul evenimentului au fost prezentate filmulețe, date statistice, dar și istorii de succes ale foștilor migranți care s-au reîntors în Moldova şi au primit suport de la stat, angajându-se sau lansându-și afaceri.\n\nVeronica Popov a revenit la Călărași din Elveția, după o perioadă lungă de 15 ani în care a stat departe de familie. Veronica are acum 38 de ani și spune că a decis să revină acasă pentru că a obosit, dar mai ales pentru că și-a dorit să fie alături de copilul său, care în acest an este absolvent de gimnaziu și care a rămas cu bunicii încă de pe când avea câteva luni. ”Am văzut pe internet o istorie de succes despre o doamnă care a făcut cursuri de contabil și mi-am zis că aș încerca și eu. Așa am decis să vin să mă înscriu cu statut de șomer. Vreau o schimbare așa că voi încerca. Sper să reușesc”, ne-a spus Veronica Popov.\n\nȘi Andrei Tataru de la Pitușca le-a povestit tuturor cum a fost aventura celor cinci ani petrecuți în Marea Britanie, cum a fost revenirea acasă, iar într-un final – angajarea la un loc de muncă ce îi aduce acum satisfacție. Tânărul s-a angajat ca inginer electrician și are în grijă patru turbine eoliene. ”Salariul pe care-l aveam în Anglia era unul motivant, dar faptul că am lăsat soția acasă m-a determinat să revin și să rămân alături de ea și de copilul nostru”, a declarat Andrei Tataru. Pe lângă oferta de muncă, fostul șomer a beneficiat și de o indemnizație de peste 9 mii de lei din partea statului pentru a se angaja într-o altă localitate decât cea în care-și are domiciliul.\n\nCorina Smolenschi, specialist principal la Direcția pentru Ocuparea Forței de Muncă din Călărași, spune că în acest an nu mai puțin de 22 de persoane revenite de peste hotare s-au adresat pentru consultații. ”Ne-am gândit să-i implicăm astăzi într-o activitate comună. Până la urmă a ieșit un eveniment interesant, la care fiecare a putut să-și expună experiențele, să ofere întrebări și răspunsuri. Ne bucurăm să vedem că numărul persoanelor reîntoarse este în creștere, că oamenii capătă încredere și văd viitorul acasă”, a punctat Corina Smolenschi.\n\nLa moment, în evidența Direcției pentru Ocuparea Forței de Muncă sunt 152 de șomeri.",
    "metadata": {
      "original_file": "Expresul_Calarasi_0404.html"
    }
  },
  {
    "title": "„Un ghiozdan de fericire unui copil deosebit” – o campanie lansată de Crucea Roșie, filiala Călărași",
    "content": "Filiala Călărași a Crucii Roșii din Moldova a lansat o campanie de caritate intitulată „Un ghiozdan de fericire unui copil deosebit”, destinată sprijinirii copiilor din familii vulnerabile. Această inițiativă vine în întâmpinarea nevoilor educaționale ale celor mai puțin favorizați, ajutându-i să înceapă noul an școlar cu toate rechizitele școlare necesare.\n\n„Este o perioadă dificilă pentru multe familii din comunitatea noastră, iar educația copiilor nu ar trebui să sufere din această cauză. Prin această campanie, ne propunem să le oferim copiilor un start bun în noul an școlar și să le aducem un zâmbet pe chip,” ne spune Nina Tatarciuc, directoarea filialei Crucii Roșii Călărași.\n\nCampania îndeamnă comunitatea să se alăture și să contribuie cu diverse donații, cum ar fi rechizite școlare (caiete, stilouri, creioane, ghiozdane), materiale educaționale (cărți, manuale, atlase) și alte articole necesare (îmbrăcăminte, încălțăminte). Organizatorii speră să adune suficiente resurse pentru a sprijini cât mai mulți copii, oferindu-le nu doar un ghiozdan plin cu rechizite, ci și o șansă la educație și un viitor mai luminos.\n\n„Fiecare donație, oricât de mică, contează și poate face o diferență enormă în viața unui copil. Împreună, putem construi un viitor mai bun pentru toți copiii din comunitatea noastră,” a mai adăugat Nina Tatarciuc.\n\nCampania „Un ghiozdan de fericire unui copil deosebit” va continua pe tot parcursul lunii august, astfel încât toate donațiile să fie distribuite la timp, înainte de începerea anului școlar. Organizatorii invită toți cetățenii să contribuie și să devină parte din acest efort colectiv de a aduce bucurie și speranță în viețile copiilor nevoiași.",
    "metadata": {
      "original_file": "Expresul_Calarasi_0054.html"
    }
  },
  {
    "title": "Care sunt proiectele câștigătoare în cadrul Programului „Diaspora Acasă Reușește „DAR 1+3” din raioanele Ungheni și Călărași",
    "content": "Cinci autorități publice locale din raionul Călărași și alte trei din raionul Ungheni, vor beneficia în acest an de finanțare nerambursabilă prin intermediul Programului „Diaspora Acasă Reușește DAR 1+3”. Decizia a fost luată de către Comitetul de evaluare și supraveghere a proiectelor în cadrul Programului.\n\nAstfel, autoritățile din raionul Călărași care vor beneficia de finanțare sunt:\n• Primăria s. Pitușca, r-nul Călărași „Un viitor plin de culori în colaborare cu diaspora”;\n• Primăria Sipoteni, r-nul Călărași „Construcția scenei de vară multifuncționale în parcul din com. Sipoteni”;\n\nIar din raionul Ungheni sunt:\n\nFinanțarea proiectelor se efectuează în baza aportului comun al diasporei, Guvernului, autorităților publice locale (APL), donatorilor și a altor parteneri de dezvoltare.\n\nProiectele selectate urmează să fie implementate până la sfârșitul anului 2024 și vizează domenii precum: amenajarea zonelor de odihnă și a terenurilor de sport; eficiență energetică; reparația drumurilor și a căilor pietonale; renovarea și reabilitarea clădirilor publice; construcția, extinderea, reabilitarea sistemelor de alimentare cu apă; dezvoltarea turismului local; protecția mediului; dezvoltarea și valorificarea patrimoniului cultural al localității.\n\nProgramul are menirea de a consolida cooperarea dintre Guvern, administrația publică locală, diaspora și partenerii de dezvoltare, oferind autorităților publice locale posibilitatea de a încuraja și stimula implementarea proiectelor, în comun cu asociațiile și membrii diasporei, asociațiile de băștinași, grupurile de inițiativă ale cetățenilor stabiliți în străinătate sau reveniți în țară.\n\nÎn total, 51 de autorități publice locale din țară vor beneficia de finanțare în cadrul Programului „Diaspora Acasă Reușește DAR 1+3”.",
    "metadata": {
      "original_file": "Expresul_Calarasi_0111.html"
    }
  },
  {
    "title": "La Călărași a fost finalizat un proiect de valorificare turistică",
    "content": "La Călărași au fost finalizate lucrările din cadrul unui proiect de valorificare a potenţialului turistic al regiunii. Din acest proiect fac parte raioanele Străşeni, Călăraşi, Nisporeni şi Ungheni, transmite adrcentru.md.\n\nProiectul regional „Valorificarea potenţialului turistic al regiunii de centru a Republicii Moldova” a fost inițiat în anul 2017. „În urma eforturilor depuse, a fost construită Scena Amfiteatru în orașul Călărăși, s-a reabilitat Muzeul de Istorie şi Etnografie și s-a reamenajat Parcul Aleea Clasicilor”, estimează Agenţia de Dezvoltare Regională (ADR) Centru.\n\nÎn 2020, proiectul a fost temporar stopat din cauza suprapunerii lucrărilor de reparație a străzii Mihai Eminescu din orașul Călărași și inițierii lucrărilor de proiectare și construcție pentru reabilitarea și extinderea sistemelor de aprovizionare cu apă și canalizare în aceeași localitate, finanțate din sursele Uniunii Europene, prin intermediul Agenției de Cooperare Internațională a Germaniei (GIZ). „Obiectivul menționat a fost exclus din prima etapă de finanțare până la finalizarea lucrărilor de reabilitare a rețelelor inginerești”, explică ADR Centru.\n\nÎn anul 2022, proiectului i-au fost alocate surse financiare pentru finalizarea acestuia prin reparația capitală a străzii Mihai Eminescu din orașul Călărași, asigurând astfel un acces îmbunătățit către un șir de obiective turistice importante din zonă, potrivit sursei citate.\n\nLucrările au fost finanțate din Fondul Național pentru Dezvoltare Regională și Locală (FNDRL) și cofinanțate de beneficiarii proiectului. Valoarea totală a acestora se ridică la circa 33 de milioane de lei (1,65 mln de euro).",
    "metadata": {
      "original_file": "Expresul_Calarasi_0238.html"
    }
  },
  {
    "title": "”Semințe de Cer” - o carte pentru copii semnată de scriitoarea Adelina Labic-Lungu a fost lansată la Călărași",
    "content": "Săptămâna a început frumos la Călărași, fiind marcată chiar de luni de o activitate culturală inedită – o lansare de carte pentru copii, semnată de Adelina Labic-Lungu, împletită armonios cu încheierea unui vernisaj de pictură al autoarei Galina Vieru.\n\nCartea ”Semințe de Cer”, semnată de scriitoarea Adelina Labic-Lungu și ilustrată de pictorița Galina Vieru, a fost lansată la Muzeul de Istorie și Etnografie din orașul Călărași într-o atmosferă deosebită. Evenimentul a fost marcat de prestația mai multor copii de la Școala Primară din orașul Călărași, care, ca niște veritabili artiști, au pus în scenă fragmente din povestirile autoarei ce-și trage rădăcinile de la Meleșeni, raionul Călărași.\n\nProfund impresionată de prestația copiilor care i-au dramatizat lucrările, autoarea Adelina Labic Lungu a promis să revină la Călărași oridecâteori va avea ceva nou de adus cititorilor. ”Evenimentul de astăzi este unul inedit prin alura sufletească dată de copii într-un spațiu aparte, așa cum este muzeul de la Călărași. Sunt leagă sufletește de aceste locuri, fiind de baștină din acest raion și, cumva, asta îmi dă aripi și îmi oferă o doză de inspirație pentru alte cărți. Parafrazându-l pe Grigore Vieru, care zicea că ”nu e nevoie să ai talent, important este să ai dor”, aș zice că dorul s-a născut la Călărași”, a declarat autoarea Adelina Labic-Lungu.\n\nPictorița Galina Vieru spune că minunata colaborare în realizare cărții ”Semințe de Cer” se datorează faptului că rezonează perfect cu profunzimea celor așternute pe hârtie de scriitoare, iar ceea ce le unește pe artiste este, de departe, dragostea pentru frumos. ”Am început colaborarea cu Adelina Labic-Lungu după ce i-am studiat textele, care m-au cucerit și pe mine ca pe un copil. Are o scriitură foarte profundă, care pătrunde în cele mai adânci ulicioare ale sufletelor noastre. Datorită acestor povestiri minunate au apărut și ilustrațiile în care am pus mult suflet. Mă regăsesc și eu ca și copil în multe momente din aceste povestioare, așa că și colaborarea a devenit una mai ușoară”, ne-a spus pictorița.\n\nÎnvățătoarea Viorica Efros, spune că a fost fermecată de rândurile descoperite în cartea proaspăt-lansată, care conține povestiri scurte despre și pentru copii: ”Astăzi am trăit niște emoții tare frumoase alături de discipolii mei, din clasa a III-a ”B”. Am reușit să dramatizăm un fragment din carte, care ne-a impresionat cel mai mult. Îi mulțumim autoarei pentru felul în care simte suflețelul copilului și poate reda prin cuvinte foarte frumoase ceea ce simte un copil atunci când părinții nu sunt alături”.\n\nȘi copiii au rămas impresionați de eveniment, dar mai ales de cartea care îi îndeamnă la lectură prin povestiri captivante, dar și ilustrații deosebite.\n\nAdelina Labic-Lungu are la activ deja trei cărți de versuri și proză lansate: ”Pe aripile timpului”, ”Nervul Metaforei” și ”Semințe de cer”. În scurt timp scriitoarea va scoate de sub tipar o altă carte, intitulată ”Într-un cuib de rândunici”.",
    "metadata": {
      "original_file": "Expresul_Calarasi_0392.html"
    }
  },
  {
    "title": "Victoria Guțanu: „În America se încurajează voluntariatul, iar când am aflat că este la Călărași o tabără de vară, nu am stat pe gânduri”",
    "content": "Victoria Guțanu este o adolescentă ambițioasă care, acum zece ani, s-a mutat cu familia de la Călărași tocmai în California. Acum are 15 ani și a venit, împreună cu părinții și sora mai mică, să-și petreacă vacanța în Moldova. Obișnuită să fie mereu prinsă în activități, Victoria a ales să facă voluntariat la Tabăra de lectură și agrement de la Biblioteca Publică Raională ”Grigore Vieru” Călărași.\n\nCum de ai ales să-ți sacrifici prima lună de vară pentru activități de voluntariat? Nu ai simțit nevoia să te odihnești?\n\nÎn America se încurajează foarte mult voluntariatul, iar atunci când am aflat că există la Călărași o tabără de vară și că aș putea să ajut, nu am stat prea mult pe gânduri. Eu sunt obișuită să mă implic. Pot spune că mi-a plăcut foarte mult experiența. Primele zile nu știam ce o să fac, dar m-am împrietenit imediat cu copiii, am mers în excursii, i-am învățat câteva jocuri, iar ei, la rândul lor m-au învățat pe mine, am făcut sport împreună și chiar le-am citit câte ceva în engleză. Eu le recomand tuturor să fie activi și să facă voluntariat, pentru că este ceva interesant și este binevenită orice implicare în comunitate, orice ajutor pe care poți să-l oferi acolo unde stai. Le-am promis copiilor că revin la vara viitoare la tabără, cu condiția că vor veni și ei.\n\nCât de des revii în Moldova și ce găsești aici diferit față de locul unde trăiești?\n\nÎn fiecare vară, cu mici excepții, ne petrecem vacanța la bunicii de la Călărași și la cei de la Nișcani. Există diferențe: în America totul este mai nou și mai modern, dar în Moldova totul este mai de suflet, iar oamenii parcă sunt mai calzi și mai diferiți. Îmi place mult mâncarea de aici, chiar dacă mama gătește acolo rețete moldovenești tot timpul. Doar că aici produsele sunt mult mai gustoase și nu mă satur să gust din ele.\n\nCe le povestești colegilor despre baștina ta?\n\nMajoritatea dintre ei au auzit de România, dar nu cunosc prea multe despre Moldova. Li se pare foarte interesant să afle lucruri despre țara noastră. Când îmi cer detalii, le povestesc mereu că e o țară mică, dar acolo sunt bunicii mei și le vorbesc despre faptul că fructele sunt foarte gustoase, iar vara este foarte interesant aici.\n\nCitești mult și petreci mult timp în bibliotecile de acolo. Ce ai descoperit nou în biblioteca de la Călărași?\n\nBibliotecile de acolo nu oferă atât de mute spații separate pentru diferite activități. Adică există o singură sală mare, unde poți să-ți alegi o carte, să o împrumuți, sau poți rămâne să o citești acolo. Am răsfoit multe cărți aici la biblioteca din Călărași și chiar am găsit titluri de cărți pe care le-am citi și eu, doar că în engleză. A fost curios să le descopăr.\n\nCe pasiuni ai? Ai decis ce vrei să te faci când vei fi mare?\n\nÎncă nu am decis. Îmi plac toate materiile la școală, dar poate mă voi orienta spre biologie, spre medicină, nu știu încă. La moment fac tenis, alergări, vioară și particip la clubul de dezbateri, la un club de voluntariat, dar și la un program ce instruiește copiii în domeniul guvernamental. Citesc mult și acum trei ani am scris chiar și o carte, fiind selectată în cadrul unui proiect de la școală. Cartea este una fantastică și este despre o fată care călătorește în timp. M-am bucurat că lucrarea mea a avut succes și nu a fost cumpărată doar de familia mea, dar și de alte persoane interesate.\n\nDespre revenirea acasă se vorbește în familia voastră?\n\nNu prea. Cred că mi-ar fi foarte greu să lucrez aici după facultate, pentru că am învățat totul doar în engleză la școală. Noroc că am vorbit mereu acasă româna, că altfel nu știu dacă m-aș fi descurcat să comunic cu oamenii de acasă. Dar cel mai probabil e că totuși vom rămâne acolo.",
    "metadata": {
      "original_file": "Expresul_Calarasi_0490.html"
    }
  },
  {
    "title": "Locuitorii din Nișcani vor beneficia, în curând, de sistemul comunal de canalizare",
    "content": "Pe 14 decembrie, la Nișcani, a avut loc o ședință de recepție a lucrărilor pentru obiectivul ,,Rețele de canalizare în satul Nișcani, raionul Călarași” care au fost executate în cadrul proiectului regional ,,Îmbunătățirea nivelului de trai în localitățile raioanelor Călărași și Strășeni, prin asigurarea accesului populației la sistemele centralizate de canalizare”.\n\nPotrivit reperezentanților ADR Centru, executarea lucrărilor recepționate reprezintă construcția a două stații de pompare a apelor uzate, peste 3 km de rețea de canalizare gravitațională și aproape 1,5 km de rețea de canalizare sub presiune, precum și dotarea cu două generatoare performante Diesel de 50 și 20 KW.\n\n”Acești indicatori tehnici reprezintă o contribuție semnificativă la îmbunătățirea vieții locuitorilor din Nișcani, asigurându-le un acces îmbunătățit la servicii calitative de utilitate publică. Membrii comisiei de recepție au inspectat cu atenție lucrările și au confirmat calitatea acestora. De asemenea, s-a remarcat implicarea și conlucrarea eficientă a autorităților locale, care au contribuit la realizarea proiectului în termen”, scrie ADR Centru.\n\nInvestiția în infrastructura de canalizare, în valoare de peste 12,5 milioane de lei, a fost acoperită din Fondul Național de Dezvoltare Regională și Locală.",
    "metadata": {
      "original_file": "Expresul_Calarasi_0185.html"
    }
  },
  {
    "title": "Festivalul cu aromă de lavandă va avea loc și în acest an la Novaci",
    "content": "Pe 8 iulie, începând cu ora 13.00, la Novaci se va desfășura cea de a treia ediție a festivalul în aer liber ”Apusul mov”. Organizatorii promit că oaspeții vor avea parte de o zi de neuitat în lanul de lavandă Mov Herbs.\n\nTotodată, organizatorii festivalului anunță că pe lângă priveliștea încântătoare, oaspeții vor putea savura muzică bună, cocktail-uri și gustări delicioase, și vor întâmpina alături de cei dragi ”Apusul mov”.\n\nDe asemenea, oapeții vor avea ocazia să se bucure de produse de lavandă BIO și plante aromatice, va fi și un târg al producătorilor locali și o varietate de opțiuni culinare în zona food. Invitații speciali de anul acesta vor fi: Surorile Osoianu, Cristian Porcari, Ansambluri folclorice locale, Band-uri Live și Dj Set.\n\nToți doritorii pot procura bilete de pe iTicket sau terminale de plată. Prețul unui bile este de:\n• 250 Lei – de pe 26 iunie până în ziua evenimentului;\n\n”În prețul biletului este inclus concert live memorabil, o experiență unică în mijlocul unui decor inedit în lanul de lavandă, poze realizate de fotografi profesioniști și multă distracție”, au mai anunțat organizatorii.\n\nNotă: Număr limitat de participanți. Pentru copiii cu vârsta de până la 10 ani inclusiv, intrarea este gratuită.\n\nÎn caz de condiții meteorologice nefavorabile, organizatorii își rezervă dreptul de a amâna sau anula evenimentul.\n\nGrigore Țîcu, administratorul afacerii, a crescut într-o familie de moldoveni plecați la muncă în Italia. Acum Grigore a revenit acasă și are grijă de cele cinci hectare și jumătate de levănțică plantate de familia sa. Tânărul descrie ediția de anul trecut a festivalul „ Apusul mov” ca fiind unul bazat pe emoție și pasiune pentru frumos.\n\nOrganizatorii susțin că evenimentul este un bun prilej pentru a se face remarcați ca brand serios și pentru a-și realiza produsele din levănțică, dar și din alte plante medicinale pe care le cultivă.\n\n„Mov Herbs” e afacere de familie care produce în Călărași uleiuri esențiale și ceaiuri ecologice.",
    "metadata": {
      "original_file": "Expresul_Calarasi_0306.html"
    }
  },
  {
    "title": "Incendiu nocturn la Hîrjauca. Proprietarul casei și-a pierdut viața",
    "content": "Un bărbat și-a pierdut viața în urma unui incendiu, care a izbucnit într-o casă de locuit. Tragedia a avut loc în localitatea Hîrjauca, raionul Călărași. Apelul la Serviciul 112 a fost recepționat la ora 22:17.\n\nLa fața locului au intervenit două echipe de salvatori și pompieri. Ajunși, aceștia au stabilit că focul a cuprins mai multe bunuri materiale din interiorul locuinței cu suprafața de 63 m2. Angajații IGSU au reușit localizarea incendiului către ora 23:16 și lichidarea completă a arderii la ora 00:38.\n\nPotrivit informațiilor, focul a distrus 80% din acoperișul casei, dar și bunurile materiale din interiorul a două odăi. În timpul intervenției, pompierii au depistat cadavrul carbonizat al proprietarului, un bărbat în vârstă de 44 de ani. Cauza și circumstanțele producerii incendiului urmează a fi stabilite de specialiști.\n\nConform datelor, în ultimele 24 de ore salvatorii și pompierii au intervenit în 51 situații de risc.",
    "metadata": {
      "original_file": "Expresul_Calarasi_0243.html"
    }
  },
  {
    "title": "Duminică, 2 iunie, la Sadova se va desfășura Festivalul Mierii și Căpșunelor",
    "content": "Și în acest an se va desfășura cel mai dulce și aromat festival – Festivalul Mierii și Căpșunelor, la Sadova.\n\nAcesta se va desfășura, la sfârșitul acestei săptămâni, pe 2 iunie, în scuarul Casei de Cultură. Pe lângă căpșunile aromate, oaspeții festivalului se vor putea delecta cu fursecuri cu dulceață din căpșune, gem și chiar lichior de căpșuni. Organizatorii promit multă voie bună, dar și multe suprize pentru toți oaspeții care vor veni în acest weekend în localitate.\n\nPe lângă expoziții, degustări și comercializarea produselor autohtone, ritmul festivalului va fi dat de zeci de colective artistice din raion care vor aduce muzică și voie bună pentru toți iubitorii de tradiție și neam.\n\nPotrivit primarului, Tudor Anghel, la festival vor partcipa în jur de 12 producători de căpșune, dar și alți producători din Sadova. „Avem multe crame de vin care o să participe, o să participe cu dulciuri care au componentă de bază căpșuna, băuturi care tot au ca ingredient căpșuna. Sunt invitați toți producătorii din raion și din împrejurime. Tradițional, noi le oferim spații, fără plată, ca să promoveze produsele autohtone”, a declarat Tudor Anghel.\n\nReamintim că la ediția de anul trecut a festivalului Mierii și Căpșunelor de la Sadova au fost peste 12 mii de vizitatori. Anul acesta, sunt așteptați și oaspeți care fac parte din Grupul de Acțiune din România, județul Galați.\n\nPentru prima dată, festivalul tematic a fost organizat în 2014. Pentru organizarea evenimentului din acest an, din bugetul local au fost alocate 30 de mii de lei.",
    "metadata": {
      "original_file": "Expresul_Calarasi_0097.html"
    }
  },
  {
    "title": "Inspectorii de mediu din Călărași au descoperit un caz grav de defrișare ilegală",
    "content": "În urma unei razii efectuate pe teritoriul primăriei Onișcani, inspectorii de mediu din Călărași au descoperit un caz grav de defrișare ilegală.\n\nUn locuitor al satului Hîrbovăț a fost surprins în timp ce tăia 40 de arbori de salcie, cu diametre cuprinse între 10 și 60 de centimetri. Aceste acțiuni iresponsabile au cauzat un prejudiciu mediului în valoare de 2230 lei.\n\nÎn conformitate cu articolul 122, alineatul (1) din Codul Contravențional al Republicii Moldova, persoana vinovată a fost sancționată cu o amendă de 5000 lei. Aceasta reprezintă o măsură necesară pentru a descuraja astfel de comportamente și pentru a proteja resursele naturale.\n\nDefrișările ilegale au un impact negativ major asupra echilibrului ecologic, contribuind la degradarea habitatelor naturale și la pierderea biodiversității. Acțiunile de control și sancționare desfășurate de inspectorii de mediu sunt esențiale pentru protejarea mediului și asigurarea unui viitor sustenabil.\n\nLocuitorii sunt îndemnați să respecte legislația în vigoare și să colaboreze cu autoritățile pentru a preveni astfel de incidente. Inspectoratul pentru Protecția Mediului subliniază că aceste măsuri vor contribui la conștientizarea importanței protejării naturii și la crearea unui mediu mai sănătos și mai echilibrat pentru toți locuitorii.",
    "metadata": {
      "original_file": "Expresul_Calarasi_0078.html"
    }
  },
  {
    "title": "Colectarea separată a deșeurilor electronice - o tradiție mai veche la Călărași",
    "content": "Primăria orașului Călărași își propune să organizeze curățenie generală printre obiectele uzate pe care le au călărășenii acasă. Și nu orice fel de obiecte, dar în mod special deșeurile electronice, precum baterii, telefoane, acumulatoare, cabluri, tablete, telecomenzi, etc.\n\nColectarea separată a deșeurilor electronice este o tradiție mai veche la Călărași, care a pornit încă acum doi ani. Din banii obținuți prin bugetarea participativă, Asociația Obștească ”Origini” a cumpărat atunci pubele speciale, pe care le-a plasat în diverse instituții publice din oraș, iar la Gospodăria Comunal-Locativă s-a amenajat un loc special pentru electrocasnicele de mari dimensiuni, de genul frigiderelor sau mașinilor de spălat. Acum primăria s-a implicat într-un nou proiect și intenționează să menajeze și mai multe astfel de pubele.\n\nPotrivit Liliei Rață, specialist în problemele atargerii investițiilor din cadrul Primăriei orașului Călărași, deșeurile vor fi ulterior transportate către o companie specializată pentru fi procesate.\n\n”Suntem în era tehnologiilor și cu toții avem acasă o mulțime de deșeuri de acest fel. Din păcate acestea ajung la rampa de gunoi, alături de tot felul de gunoaie și ajung la platforma comună de depozitare. Toate aceste deșeuri sunt toxice deoarece conțin metale grele care poluează apă și solul. În țările dezvoltate aceste deșeuri se colectează separat, devin o sursă de materie primă și sunt puse înapoi în circuitul economic. Intenția noastră e ca la fiecare platformă de colectare a deșeurilor să existe și câte o pubelă pentru deșeuri electronice și a bateriilor uzate”, a punctat Lilia Rață.\n\nZilele trecute în oraș s-a făcut un exercițiu practic pentru a identifica metodele, și instrumentele cele mai potrivite pentru informarea și sensibilizarea oamenilor cu referire la gestionarea corectă a deșeurilor electronice, colectarea și reciclarea lor.\n\nUn grup de voluntari de la Consiliul local de tineri au împărțit de la ușă la ușă pliante informaționale și au îndemnat oamenii ca timp de o săptămână să găsească prin casă deșeuri electronice și să le ducă la pubela special destinată acestora, care a fost amenajată la platforma de colectare comună din apropierea blocului lor.\n\nCel care a condus grupul de voluntari a fost Doru Rîpa, președintele consiliului de tineri. „Am ieșit alături de consilierii și voluntari pentru a informa oamenii dintr-un bloc locativ de pe strada Ștefan cel Mare despre campania inițiată de primărie. Oamenii au fost înțelegători și au ascultat mesajul nostru, asigurându-ne că vor duce deșeurile electronice la platforma de colectare de lângă casă, acolo unde există la moment și pubela specială”, ne-a spus Doru.\n\nȘi ceilalți tineri ne-au povestit despre reacțiile oamenilor. Ruslana Prepeliță a povestit că oamenii au avut recții diferite: „Unii ne-au ascultat, alții însă ne-au închis ușa în nas. Important că mesajul nostru a ajuns la destinație”.\n\nLa rândul său, Alina Busuncean ne-a confirmat că au existat și recenzii negative, dar cele pozitive au prevalat. „Noi percepem această acțiune ca fiind foarte binevenită pentru un mediu sănătos și o planetă curată, iar îndemnul meu pentru toți este de a colecta rațional aceste deșeuri”, a menționat tânăra.\n\nPeste o săptămână pubela va fi examinată pentru a vedea dacă oamenii au înțeles rolul acesteia și dacă au aruncat acolo deșeurile potrivite. Dacă încercarea va avea rezultatul scontat, se va realiza o campanie de informare, iar experiența va fi implementată la scară largă. Exercițiul făcut de tineri, denumit prototipizarea ideiii de colectare separată a deșeurilor, este realizat în cadrul proiectului „Primari pentru Creștere Economică”, finanțat de UE și implementat de PNUD Moldova.",
    "metadata": {
      "original_file": "Expresul_Calarasi_0428.html"
    }
  },
  {
    "title": "DOC / La începutul lunii iunie, la Călărași, va avea loc Festivalul-concurs al interpreților violoniști",
    "content": "La începutul lunii iunie, la Călărași, va avea loc Festivalul-concurs al interpreților violoniști ”Vladimir Dodon” ediția V-a 2023.\n\nPotrivit organizator, festivalul are drept obiective principale: valorificarea folclorului muzical instrumental; promovarea tinerilor interpreți violoniști; perfecționarea măiestriei interpretative și îmbogățirea repertoriului muzical și nu, în ultimul rând, comemorarea violonistului și vestitului meșter-lutier Vladimir Dodon.\n\nLa Festival sunt așteptați toți copiii din Școlile de Arte, secțiunea vioară din Republica Moldova.\n\nPortivit Direcției Cultură și Turism Călărași, concurenții vor trebui să interpreteze 2 piese muzicale, una din repertoriul classic și una populară și vor trebui să fie însoțiți de maestru de concert. Este important de menționat că la dispoziția participanților va fi și un pian.\n\nPrintre condițiile impuse de organizatori se enumeră și ținuta scenică, în acest context atât concurenții cât și maeștrii de concert vor fi evaluați după acest criteriu. De asemenea vor fi luate în considerație măestria interpretativă și alegerea unui repertoriu adecvat.\n\nDoritorii care vor să participe sunt invitați să depună ofertele la Direcția Cultură și Turism Călărași . Data limită este 10 aprilie 2023.\n\nFestivalul va avea loc pe 3 iunie 2023, începând cu ora 10:00 la Estrada de Vară ”Vladimir Dodon” din orașul Călărași.",
    "metadata": {
      "original_file": "Expresul_Calarasi_0351.html"
    }
  },
  {
    "title": "Doar șapte localități din raionul Călărași nu și-au ales primarii",
    "content": "În șapte localități din raionul Călărași se va desfășura cel de-al doilea tur al scrutinului. Este vorba de: orașul Călărași, satul Buda, Țibirica, Frumoasa, Horodiște, Păulești și Pîrjolteni.\n\nÎn orașul Călărași , în cel de-al doilea tur vor concura pentru fotoliul de primar Victor Ambroci, candidat PAS și Nicolae Rozembac, candidat Coliția Unitate și Bunăstare. Cel dintâi a obținut 44,91%, pentru el votând 1735 de persoane, iar cel de-al doilea a obținut 26,63%. Pentru el a votat 797 de alegători.\n\nLa Buda , în turul doi a intrat Tatiana Timofte, candidat PP Renaștere, pentru care a votat 172 de persoane, obținând 47,51% din sufragii și Vasile Stăvilă, candidat PDCM, pentru care a votat 96 de persoane, acesta obținând 26,52 de persoane. La Țibirica candidatul PAS, Ion Iurcu, a obținut 41,04 din sufragii, pentru el dându-și votul 309 de persoane iar candidatul CUB, Iacob Proscurov, care a obținut 35,99%, votând pentru el 271 de alegători.\n\nLa Frumoasa , în turul 2 a intrat Larisa Olaru, candidat PDCM și Gheorghe Movileanu, candidat PLDM. Cea dintâi a obținut 43,06% din sufragii, pentru ea votând 90 de persoane și cel de-al doilea candidat a obținut 37,32%, pentru care a votat 78 de oameni. La Horodiște , vor „lupta” pentru fotoliul de primar Petru Ceban, candidatul PDCM, care a obținut 35,12% din sufragii (votând pentru el 275 de persoane) și Gheorghe Munteanu, candidat PPPDA pentru care a votat 216 persoane. Acesta a obținut 27,59% din sufragii.\n\nLa Păulești , în turul doi a intrat candidatul PAS, Mariana Luchian și candidatul PSRM, Mihail Ciobanu. Pentru Mariana Luchian a votat 88 de persoane, obținând astfel 29,43% din sufragii, iar pentru Mihail Ciobanu au votat 66 de persoane, obținând 22,06 la sută.\n\nLa Pîrjolteni , lui Vasile Coadă, candidatul PDCM nu i-a ajuns doar 0,68% pentru a obține mandatul de primar. Astfel, el va intra în turul doi cu contracandidatul său, Dumitru Coadă, pentru care a votat 142 de persoane, obținând 27,68%. Pentru Vasile Coadă au votat 253 de persoane, obținând astfel 49,32% din sufragii.\n\nDe menționat că turul doi de scrutin se va desfășura pe 19 noiembrie.",
    "metadata": {
      "original_file": "Expresul_Calarasi_0214.html"
    }
  },
  {
    "title": "Ce soluții au găsit autoritățile publice din Călărași pentru a rezolva problema maidanezilor",
    "content": "Problema câinilor vagabonzi nu este o noutate nici pentru localnici, nici pentru autoritățile publice din Călărași. Cu minimum experiență și resurse financiare, autoritățile încearcă să găsescă soluții pentru diminuarea acestei probleme.\n\nVictor Ambroci, primarul orașului Călărași, susține că a aplicat la un proiect pentru a construi un azil pentru câinii maidanezi. Însă, între timp, a improvizat un adăpost, au fost instruiți responsabili din cadrul gospodăriei comunale cum să capteze acești câini. Totodată, unul dintre consilierii orășenești este medic veterinar și s-a oferit voluntar să sterilizeze patrupezii.\n\nO dată cu crearea acestui adăpost, autoritățile își propun să ofere condiții pentru a putea steriliza câinii. Adăpostul este dotat cu încăpere pentru a adăposti temporar câinii capturați de prin oraș, este acoperit și îngrădit. Hrana pentru aceștia ar putea fi oferită de către instituțiile de educație timpurie. „Deci, niște soluții cu cheltuieli minime, pe moment, le avem. Câinii sunt alimentați din hrana care rămâne de la grădinițe, sunt sterilizați de către medicul veterinar pe bază de voluntariat, iar medicamentele nu sunt atât de costisitoare, deci serviciul nu implică cheltuieli mari”, mai spune primarul.\n\nPrima etapă deja a început. Sunt sterilizate deocamdată doar femelele. Odată ce sunt sterilizate, femelele stau câteva zile în azil pentru monitorizare și recuperare, după care sunt eliberate. „Momentan, acest azil este funcțional, însă atunci când vom avea unul dotat conform anumitor norme, atunci vom avea mai mulți câini capturați și care vor putea petrece o perioadă mult mai îndelungată în acel azil. O să asigurăm și personal care va îngriji de ei”, mai adaugă edilul orașului.\n\nTotodată, autoritățile călărășene își propun să realizeze campanii de sensibilizare pentru a stopa abandonul câinilor pe străzi.\n\n„Deseori, cetățenii din localitățile învecinate își aduc patrupezii și îi abandonează în oraș, cu gândul că vor găsi mâncare la tomberoane. Apoi, câinii se înmulțesc și astfel orașul devine plin de câini fără stăpân. Proprietarul câinelui abandonat își rezolvă pe moment problema sa, dar creează probleme întregii comunități. Și, în acest caz, problema cetățeanului, devine problema primarului, iar noi, încercăm de fiecare dată să găsim careva soluții pentru a rezolva problema”, explică Victor Ambroci de ce această problemă persistă la Călărași.",
    "metadata": {
      "original_file": "Expresul_Calarasi_0081.html"
    }
  },
  {
    "title": "Se ieftinește energia electrică",
    "content": "Agenția Națională pentru Reglementare în Energetică ( ANRE) a aprobat astăzi, 12 aprilie, noile tarife la energia electrică.\n\nConsumatorii deserviți de FEE Nord, vor plăti un tarif de 3,58 lei/kwh, cu 26 de bani mai puțin.\n• 224 bani/kWh pentru energia electrică furnizată la punctele de intrare în rețelele electrice de transport, cu 26 bani/kWh mai puțin decât prețul în vigoare;\n• 244 bani/kWh – la punctele de ieșire din rețelele electrice de transport, cu 26 bani/kWh mai puțin decât prețul în vigoare;\n• 268 bani/kWh pentru consumatorii finali ale căror instalații sunt racordate la rețelele electrice de distribuție de tensiune medie (6–10 kV), cu 27 bani/kWh mai puțin decât prețul în vigoare;\n• 358 bani/kWh – de tensiune joasă (0,4 kV), cu 26 bani/kWh mai puțin decât prețul în vigoare.\n\nAstfel, în urma analizei datelor prezentate de furnizori, au fost aprobate următoarele prețuri reglementate pentru furnizarea energiei electrice de către Î.C.S. „Premier Energy” S.R.L., diferențiate în funcție de punctele de delimitare sau locurile de consum ale consumatorilor finali:\n• 205 bani/kWh pentru energia electrică furnizată la punctele de intrare în rețelele electrice de transport, cu 42 bani/kWh mai puțin decât prețul în vigoare;\n• 225 bani/kWh – la punctele de ieșire din rețelele electrice de transport, cu 42 bani/kWh mai puțin decât prețul în vigoare\n• 228 bani/kWh pentru consumatorii finali ale căror instalații sunt racordate la rețelele electrice de distribuție de tensiune înaltă (35–110 kV), cu 42 bani/kWh mai puțin decât prețul în vigoare;\n• 247 bani/kWh – de tensiune medie (6–10 kV), cu 42 bani/kWh mai puțin decât prețul în vigoare;\n• 299 bani/kWh – de tensiune joasă (0,4 kV), cu 43 bani/kWh mai puțin decât prețul în vigoare.\n\nFactorul principal care a determinat micșorarea prețurilor reglementate pentru furnizarea energiei electrice consumatorilor finali este semnarea de către furnizorul S.A. „Energocom”, căruia i s-a impus obligația de procurare a energiei electrice necesară furnizorilor serviciului universal și de ultimă opțiune și operatorilor de sistem, a unui contract de achiziție a energiei electrice de la MGRES (Centrala de la Cuciurgan), pentru o perioadă de șase luni, la un preț de 66 de dolari pentru un MWh, cu 7 dolari mai puțin decât în ultimele patru luni.\n\nNoile tarife intra în vigoare după publicarea în Monitorul Oficial.\n\nMenționăm, că pe 10 aprilie, Agenția Națională pentru Reglementare în Energetică (ANRE) informa precum că operatorii sistemelor de distribuție și furnizorii serviciului universal și de ultimă opțiune de energie electrică au depus solicitările de ajustare a tarifelor și prețurilor reglementate pentru energia electrică livrată consumatorilor finali.",
    "metadata": {
      "original_file": "Expresul_Calarasi_0347.html"
    }
  },
  {
    "title": "Raionul Călărași are un nou consiliu. Printre ei se regăsesc trei foști președinți de raion și trei vicepreședinți. Află cine sunt aceștia",
    "content": "Vineri, la data de 24 noiembrie 2023 au fost validate mandatele consilierilor raionali. Evenimentul s-a ținut în prezența membrilor Consiliului Electoral de Circumscripție Electorală de nivelul II, cu participarea reprezentanților partidelor politice care au acces în noul consiliu.\n\nAstfel, pentru început, Gheorghe Iosob, președintele Consiliului Electoral al Circumscripției Electorale raionale Călărași nr.9 a dat citire hotărârii cu privire la validarea și atribuirea mandatelor de consilier și declararea candidaților supleanți în Consiliul raional Călărași. ”Parcă mai ieri a fost ziua când ați prezentat actele pentru înregistrare, dar iată-ne ajunși la confirmarea noii componențe a Consiliului raional Călărași. Trasmitem consilierilor aleși mult succes și să se bazeze pe principiul legalității și transparenței în activitate”, a menționat dânsul.\n\nÎn buletinele de vot pentru Consiliul raional Călărași au fost incluși 14 concurenți electorali, dintre care doar opt au reușit să acceadă în consiliu. Astfel, în urma scrutinului din 5 noiembrie au fost validate mandatele celor 33 de consilieri raionali, după cum urmează: 17 din partea PAS, 7 – din partea PSRM, 3 din partea CUB, 2 din partea PDCM, iar câte unul din partea PPDA, PLDM, PCRM și PP ”Renaștere”.\n\nCurios este faptul că printre cei 33 de consilieri nou-aleși se numără și ultimii trei foști președinți ai raionului Călărași: Ilie Rău, Sergiu Artene și Ștefan Bolea, dar și trei foști vicepreședinți: Valeriu Sava, Nicolae Rozembac și Vasile Timofte.\n\nAstfel, noii consilieri PAS sunt: Ion Șpac, Nicolae Drăgănel, Victor Ambroci, Lilia Elisei, Sofia Aga, Vasile Crudu, Aliona Rău, Ion Sili, Petru Sorici, Maria David, Sergiu Șpac, Ion Elisei, Marian Florea, Ion Veveriță, Ion Revenco, Elena Oaserele și Rima Baciu. De pe listele PSRM în consiliu acced: Petru Aghenie, Tatiana Baxanean, Vasile Bragoi, Valentina Balaban, Pavel Gadjim, Tamara Vasiliu și Dumitru Dragancea. Din partea CUB vin în consiliu Sergiu Artene, Nicolae Rozembac și Dumitru Coadă. Din PDCM acced Vasile Timofte și Gheorghe Stratan. Totodată, de la PPDA consilierul ales este Leon Arapan, de la PLDM – Ilie Rău, de la PCRM – Valeriu Sava (PCRM), iar de la PP ”Renaștere” – Ștefan Bolea.\n\nDe menționat că la alegerile din 5 noiembrie componența noului Consiliu raional Călărași a fost votată de 22432 de persoane care au ieșit la scrutin, din numărul total de 58954 de alegători incluși în listele electorale de bază, procentul participării fiind de aproximativ 38%.",
    "metadata": {
      "original_file": "Expresul_Calarasi_0202.html"
    }
  },
  {
    "title": "O nouă ediție a taberei de creație la muzeul din Călărași",
    "content": "Covorul în bumbi a renăscut la Muzeul de istorie și Etnografie din Călărași. Pe 11 iulie, aici, și-a luat startul, pentru a doua oară, tabăra de creaţie „Dor de vechiul meşteşug ţesut”.\n\nOrganizatorii şi-au propus ca și în acest an un grup de copii să petreacă două săptămâni de vacanță într-o atmosferă prietenoasă și rustică, ce amintește de curtea bunicilor de la țară, pe acorduri de muzică populară şi cu multă voie bună.\n\nÎn jur de zece copii, de diferite vârste, au învățat tehnica covoarelor ”în bumbi” – o tehnică nouă pentru ei, dar care s-a dovedit a fi una extrem de captivantă. Copiii au mânuit firele la stative în miniatură, iar covorașele cu diferite ornamente tradiționale, vor rămâne la muzeu și vor bucura ochii vizitatorilor.\n\nÎn prima zi de tabără copiii au fost inițiați în arta covorului ”în bumbi” de nimeni alta decât Tatiana Popa, directoarea Muzeului ”Casa Părintească” de la Palanca. Așa cum meșterița a transformat această tehnică de țesut într-o adevărată artă la ea acasă, a venit în fața copiilor de la Călărași cu cele mai ascunse secrete și tehnici.\n\nI-am surprins pe copii în timp ce lucrau de zor la covorașe, fiind ghidați de Ana Caraman, profesoară de pictură la Școala de Arte ”George Enescu” din Călărași, care a acceptat provocarea de a-i ajuta. Mihaela ne-a povestit că atunci când execută astfel de lucrări se relaxează și se simte bine. Vanessa ne-a arătat lucrarea sa excepțională, care întruchipa cele patru anotimpuri, iar Andreea lucra de zor la ”colții de lup” – un ornament de care s-a arătat tare încântată. La o altă masă, Cipriana lucra la ”pomul vieții”, iar Niculina își testa abilitățile de a broda, tot ”în bumbi”, iar activitatea s-a dovedit a fi pe placul ei.\n\nPrintre participanții la tabără l-am întâlnit și pe Adrian, unicul băiat din grup. Fiind de părere că țesutul nu este o treabă doar pentru fete, el și-a îndemnat semenii să vină și ei la muzeu. ”Am mai lucrat la școala de arte alte două covorașe, doar că într-o altă tehnică. Covorul în bumbi este o îndeletnicire interesantă și sunt de părere că și băieții pot țese, nu mai rău decât fetele”, a declarat Adrian.\n\nNatalia Veleşca, directoarea muzeului, spune că încercarea de a ţese covoare în bumbi în cadrul taberei are un scop bine stabilit: de a le cultiva copiilor dragostea față de meșteșugurile demult uitate. „Anul acesta ne-am propus să renaștem și noi și să învățăm copiii această tehnică veche. Cu rame mai mici, cu pași înceți, încercăm să dezvoltăm dragostea asta la copii, pentru că ar fi păcat să se piardă aceste tradiții și aceste meșteșuguri care ne reprezintă ca neam”, a declarat dânsa.\n\nPe lângă faptul că au învățat cum se coase un covor tradițional, micii meșteri călărășeni au primit în ultima zi de tabără şi diplome de participare din partea organizatorilor.",
    "metadata": {
      "original_file": "Expresul_Calarasi_0486.html"
    }
  },
  {
    "title": "Oamenii în etate de la Călărași nu au fost dați uitării",
    "content": "A devenit o tradiție frumoasă ca pe data de 1 octombrie, la Azilul pentru Persoane Vârstnice și Persoane cu Dizabilități din orașul Călărași să fie sărbătorită Ziua Internațională a Oamenilor în Etate. Nici acest an nu a fost o excepție.\n\nÎn această zi, la azil au venit invitați peste invitați, să le facă o bucurie celor rămași singuri cu bătrînețele lor. Au venit vicepreședinții raionului – Margareta Florea și Ion Revenco, viceprimarul orașului – Doina Harea, au venit preoți de la Mitropolia Basarabiei, membrii Consiliului Local de Tineri, elevi de la Liceul Teoretic ”Mihail Sadoveanu”, micuții de la Grădinița ”Guguță” și mulți alți invitați.\n\nCu toții au adus daruri și vorbe de suflet pentru seniorii care și-au găsit aici nu doar adăpost, ci și alinare. Atmosfera a fost una emoționantă, iar vârstnicii s-au bucurat de fiecare melodie, dans, sau discurs rostit de oaspeții veniți la sărbătoarea dedicată lor.\n\nNotă: Sărbătoarea vârstnicilor a fost instituită la 14 decembrie 1990 de Adunarea Generală a Organizaţiei Naţiunilor Unite, în baza Rezoluţiei nr. 45/106. A fost inițiată în 1982 prin elaborarea unui Plan internațional de acțiune privind ajutorarea persoanelor în vârstă. Planul a fost adoptat în acelaşi an de către Adunarea Mondială privind Îmbătrânirea şi aprobat de către Adunarea Generală a ONU.",
    "metadata": {
      "original_file": "Expresul_Calarasi_0039.html"
    }
  },
  {
    "title": "Colectivele artistice de amatori din raionul Călărași au trecut un examen important",
    "content": "La sfârșitul lunii noiembrie, pe scena Casei Raionale de Cultură „Ion Ungureanu” din Călărași, mai multe colective artistice de amatori și-au demonstrat măiestria pentru confirmarea sau conferirea titlului „model”.\n\nAstfel de evenimente se desfășoară o dată la patru ani în toate raioanele republicii și are o importanță majoră pentru conducătorii și membrii formațiilor artistice, așa că emoțiile au fost la cote maxime.\n\nAproape toate cele 21 de colective artistice din instituțiile de cultură ale raionului Călărași, care și-a dorit titlul de „colectiv model”, au trecut testul, care a fost unul serios.\n\nCei care le-au apreciat calitățile artistice, repertoriul, ținuta scenică au fost, în marea lor majoritate, specialiști în domeniu, oameni care pricep foarte bine în tot ce ține de domeniul cultură: Sergiu Boboc, consultant principal Direcția Arte, Industrii Creative și Educației Artistică la Ministerul Culturii; Denis Gînga, șef Direcție Cultură Tradițională și arte contemporane la Centrul Național de Conservare și Promovare a Patrimoniului Cultural Imaterial; Ghenadie Tutunaru, specialist principal folclor; Claudia Șerșun, specialist principal folclor; Zinaida Țurcanu, vicepreședinta raionului Călărași, precum și Dumitru Trifan, șeful Direcției Cultură și Turism Călărași. \n\n Îmbrăcați în port popular, oamenii au cântat și au dansat, au adus fanfare, orchestre, au înscenat obiceiuri și tradiții și s-au întrecut în măiestrie. Chiar de la intrarea în Casa Raională de Cultură privirile tuturor au fost furate de expoziția amenajată de Tatiana Popa de la Palanca, care a reprezentat Centrul de Artizanat „Casa Părintească”.\n\nOlga Șpatacovschi, conducătoarea Formației Folclorice „Struguraș” de la Răciula ne-a spus că pentru colectivul său ziua atestării s-a transformat în sărbătoare: „Ne-am pregătit de la mic la mare pentru această zi, fiind un colectiv de maturi și de tineri. Cu greu, dar am îndeplinit cerințele impuse și credem că ne-am descurcat bine”\n\nVera Gore, membră a Ansamblului Folcloric „Rădenenii” de la Rădeni, ne-a spus că a avut emoții, chiar dacă formația are mai bine de zece ani de la fondare. „Am adus folclor autentic din zona noastră, iar acest eveniment este și un bun prilej de a face schimb de experiență cu alte colective, pentru a împrumuta unul de altul tot ce este mai frumos”.\n\nPotrivit membrilor juriului, cu toții s-au prezentat bine. „Este îmbucurător acest lucru. Atestarea a fost un examen, dar și o lecție pentru toți”, a precizat Dumitru Trifan. Colectivele și centrele meșteșugărești care au depus dosarele urmează a fi certificate. În ziua atestării aceștia au primit recomandări și sfaturi de la specialiști, care le vor prinde bine pe mai departe.",
    "metadata": {
      "original_file": "Expresul_Calarasi_0193.html"
    }
  },
  {
    "title": "La 76 de ani, un fost profesor de muzică din Călărași, a lansat o primă carte de versuri",
    "content": "Ziua de 7 august 2022 a fost una specială pentru fostul profesor de muzică Gheorghe Nasoilă din orașul Călărași. Anume în acea duminică, alături de oamenii dragi inimii, la Biblioteca Pubică raională ” Grigore Vieru ” din Călărași, a fost lansată o primă carte de versuri semnată de Gheorghe Nasoilă.\n\n„Roua vieții în lumina cuvântului” este titlul dat cărții ce abundă în poezii dedicate diferitor evenimente și trăiri din viața autorului. La cei 76 de ani ai săi, Gheorghe Nasoilă spune că scrie versuri încă din copilărie, iar pentru cartea proaspăt lansată a ales cele mai inspirate versuri care au ieșit de sub condeiul său. „Nu mi-am propus să fac o carte neapărat, pentru că am scris dintotdeauna fiindcă așa am simțit. Se poate simți din poezii perioadele în care au fost scrise, pentru că mă reprezintă, iar unele din ele sunt dedicate persoanelor apropiate sufletului meu”, spune dânsul, după care a mai adăugat: „Întâmplarea a făcut ca o parte dintre versuri să fie ascultate periodic la bibliotecă de membrii Clubului Intelectual ”Enigma”, al cărui președinte sunt deja de ani buni. Oamenii au apreciat versurile, iar doamnele care lucrează la bibliotecă m-au îndemnat să adun aceste poezii într-o carte. Așa a început totul, iar acum uite, țin în mâini o carte a mea de suflet”.\n\nMajoritatea poeziilor citite de autor în cadrul lansării de carte au provocat lacrimi, răscolind sufletele celor prezenți cu amintiri și momente trăite în viața lor. Cei de față au rostit cuvinte de încurajate și apreciere în adresa autorului, apreciindu-i stilul unic de a așterne cuvintele.\n\nGheorghe Nasoilă scrie versuri în continuare și mai are multe poezii care nu se regăsesc în colecția de versuri recent tipărită. „Dacă îmi va ajunge sănătate poate, de ce nu, să mai scot o carte pe viitor”, ne-a mărturisit cel care, o viață întreagă a educat generații întregi de elevi la școlile din Pitușca, Sipoteni și orașul Călărași, învățându-i să iubească muzica.",
    "metadata": {
      "original_file": "Expresul_Calarasi_0469.html"
    }
  },
  {
    "title": "Cărțile și vara se potrivesc de minune la biblioteca din Călărași",
    "content": "Taberele de lectură și agrement au devenit tot mai populare în ultimii ani, așa că multe biblioteci freamătă în această perioadă de copii energici și însetați de lectură, dar și de distracții. Se întâmplă și la Călărași, la Biblioteca Publică Raională ”Grigore Vieru”, unde copiii au parte de activități interesante și productive, iar bibliotecarii fac tot posibilul ca cei mici să nu se plictisească.\n\nServiciul de Bibliotecă pentru copii ”Lectură și agrement” de la Biblioteca Publică Raională ”Grigore Vieru” din Călărași și-a deschis în acest an ușile la data de 6 iunie. Așa că de luni până vineri, timp de jumătate de zi, copiii se întrec nu doar la citit, ci și în fel de fel de activități distractive.\n\nDirectoarea bibliotecii, Galina Agafița, spune că solicitările din partea părinților care doresc să-și înscrie copiii la tabără au început acum câteva luni și nu contenesc să vină, așa că în loc de două ture, cât se preconizase inițial, se vor organiza trei.\n\n”Încă din anul 2015 ne-am propus să realizăm pentru copii vacanța de vară la bibliotecă, care mai apoi a devenit un Serviciu de lectură și agrement. De ce lectură și agrement? Pentru că un lucru este cert – cărțile și vara se potrivesc de minune”, a spus Galina Agafița.\n\nÎn cadrul taberei sunt organizate diverse activități: lecturi în cadrul Proiectului Gentuța cu surprize ”Cartea și…”, jocuri distractive, jocuri educaționale, de societate, excursii, dans și multe altele.\n\nCopiii se arată entuziasmați de timpul petrecut la bibliotecă, mai ales că aici primesc zilnic și înghețată, dulciuri, sau alte surprize. Unii sunt deja la a doua sau a treia vacanță petrecută printre cărți și spun că își doresc să revină, pentru că au legat prietenii frumoase atât cu semenii lor, cât și cu doamnele bibliotecare.\n\nGabriel Ambroci spune că îi place mult aici „deoarece mâncăm dulciuri, facem excursii la muzeu, la terenurile de joacă, dar și în alte locuri interesante din oraș. Sunt foarte fericit și voi veni și la anul în această tabără interesantă”, vorba dânsului.\n\nIar Laurei Fântânaru îi place la tabără pentru că și-a făcut prieteni noi. „Și facem diferite jocuri interesante, citim, facem sport. Vacanța noastră a devenit mai interesantă la bibliotecă”, spune ea.\n\n”Este foarte distractiv aici, învăț lucruri noi în fiecare zi, copiii sunt prietenoși, iar doamnele bibliotecare se comportă foarte frumos cu noi. Astăzi am mers la stadionul central și ne-am distrat de minune cu toții împreună”, ne-a sus și Nicolae Apostol.\n\nȘi părinții se arată mulțumiți de faptul că-și pot lăsa copiii pe mâini bune la bibliotecă, iar ei pot merge liniștiți la serviciu. Valeria Ambroci spune că se gândește de pe acum să își înscrie fiul pentru ediția din anul următor a taberei de lectură și agrement: ”Este o idee absolut minunată pentru copii, pentru că aici au parte de activități diferite, se distrează pe cinste, iar fiul meu se trezește dimineața cu mare drag ca să vină la bibliotecă”.\n\nPentru cele zece zile de tabără, cât durează o tură, părinții nu trebuie să scoată niciun leu din buzunar. În total, la tabăra de la Biblioteca Publică Raională ”Grigore Vieru” vor participa în acest an aproximativ 100 de copii.",
    "metadata": {
      "original_file": "Expresul_Calarasi_0310.html"
    }
  },
  {
    "title": "Opt profesori din raioanele Ungheni și Călărași au fost instruiți pentru a promova fotbalul în școli",
    "content": "Opt învățători din instituțiile de învățământ din raioanele Ungheni și Călărași au participat la cursul de instruire dedicat profesorilor din instituțiile de învățământ implicate în proiectul „Fotbal în Școli”. Seminarul, la care au participat în total 63 de cadre didactice din Republica Moldova, a fost organizat de Federația Moldovenească de Fotbal (FMF) și s-a desfășurat la stadionul Zimbru din Chișinău.\n\nAstfel cadrele didactice din gimnaziul Hirova și gimnaziul Pitușca din raionul Călărași dar și din gimnaziul Cetireni, respectiv și din școala Primară-Grădință Drujba au fost implicați în cadrul cursurilor de formare și au participat la diverse activități practice și teoretice, având acces la informații relevante și strategii pentru a promova fotbalul și sportul în școli.\n\nPotrivit reprezentanților FMF, la finalul seminarului, profesorii au primit certificate de participare, material didactic, echipament sportiv, precum și tot inventarul necesar cum ar fi: 10 mingi, 10 veste de departajare, 20 copete, scăriță agility, pompă de mână și plasă pentru mingi care ulterior vor fi folosite pentru orele de fotbal.\n\nMenționăm că „Fotbal în școli” este un proiect social de promovare a sportului numărul 1 printre copiii din Republica Moldova. Inițiat de FMF în colaborare cu Ministerului Educației și Cercetării, programul este implementat cu succes în 344 instituții de învățământ din țară, cu 603 profesori instruiți.",
    "metadata": {
      "original_file": "Expresul_Calarasi_0255.html"
    }
  },
  {
    "title": "Accidentul grav de la Bahmut a fost provocat de procurorul-șef al raionului Ungheni",
    "content": "Dumitru Triboi, procurorul-șef al Procuraturii raionului Ungheni, este șoferul care a provocat accidentul de vineri seara, din comuna Bahmut, raionul Călărași, în urma căruia patru persoane au decedat, printre care și un copil. Informația a fost confirmată de către Poliție, scrie ZdG.md .\n\nAcesta și-a început cariera în octombrie 2008, când a fost numit în funcția de procuror adjunct al procurorului raionului Călărași. Pe 1 august 2016 acesta devine adjunct-interimar al procurorului-șef în cadrul Procuraturii raionului Călărași.\n\nConform Hotărârii nr. 12-102/17 din 10 august 2017, Consiliul Superior al Procurorilor (CSP) a propus Procurorului General numirea lui Dumitru Triboi în funcția de adjunct al procurorului-șef al procuraturii raionului Călăraşi, pentru un mandat de 5 ani.\n\nPe 17 august 2021, Dumitru Triboi obține funcția de procuror-șef al Procuraturii raionului Ungheni, pentru un mandat de 5 ani, candidatura acestuia fiind propusă de către CSP.\n\nPotrivit declarației de avere pentru 2022, Triboi deține o casă de locuit, un apartament, 1 teren agricol și unul intravilan. Totodată, acesta are și 2 autoturisme, printre care o Skoda din 2012, la volanul căreia acesta era în momentul accidentului, și un WT4 din 2002.\n\nAmintim că accidentul s-a produs pe 20 octombrie seara, pe traseul R-1, localitatea Bahmut.\n\n„La fața locului polițiștii au stabilit preliminar că o Skoda Fabia a accidentat o căruță. În rezultat, patru persoane, printre care și un copil, membrii unei familii, au decedat, iar altele două au fost preluate de salvare”, spun sursele Poliției Republicii Moldova .\n\nProcurorul a fost testat alcoolscopic, rezultatul fiind însă negativ. Bărbatului i-au fost prelevate probele biologice, pentru a stabili cu exactitate toate circumstanțele.",
    "metadata": {
      "original_file": "Expresul_Calarasi_0222.html"
    }
  },
  {
    "title": "Investigație ZdG: Povestea unor achiziții publice penale la Călărași",
    "content": "Banii publici i-au unit pe Ștefan Bolea, președintele socialist al raionului Călărași, pe Ion Olari, primarul orașului Călărași, reprezentant al Partidului Acțiune și Solidaritate și pe Veaceslav Stratan, șeful Direcției Construcții din cadrul Consiliului Raional, tot el, consilier ales pe listele Partidului Democrat într-o localitate din raion.\n\nÎn ultimii ani, cei trei, acum arestați și vizați în mai multe cazuri de corupție, au colaborat pentru „implementarea” mai multor proiecte în raion. Aceștia au colaborat și în procesul de reparație a acoperișului unei clădiri din Călărași care este nefuncțională de mai bine de un deceniu. Lucrările au fost efectuate de firma unui consilier raional, în timp ce alți consilieri acuzau lipsa de transparență și inoportunitatea reparației acoperișului unei clădiri aflate în paragină.\n\n22 decembrie 2020. Prin hotărârea Guvernului Chicu, la propunerea ministrei Educației, Lilia Pogolșa, și cu acordul Consiliului Raional Călărași, se transmiteau, din proprietatea publică a statului în cea a raionului, „pentru utilizare în scopuri educaționale”, cinci bunuri imobile care aparținuseră Colegiului Pedagogic „Alexandru cel Вun”. Instituția de învățământ fusese lichidată, iar bunurile – transmise Școlii profesionale din Călărași, care însă nu le-a utilizat. Astfel, de mai bine de zece ani, blocul de studii, căminul, centrala termică, WC-ul și un depozit erau în paragină, devenind adăpost pentru deșeuri, având multe geamuri sparte și uși distruse.\n\nAnterior, prin decizia Consiliului Raional Călărași din 17 decembrie 2020, instituția accepta cele cinci bunuri imobile în gestiune, pentru a le folosi „în scopuri educaționale”. Prin același document, Ștefan Bolea, președintele raionului Călărași, era împuternicit să efectueze „controlul executării deciziei” . Proiectul de decizie fusese pregătit de Ministerul Educației, Culturii și Cercetării (MECC) de atunci, condus de ministra Lilia Pogolșa și a trecut de Guvern chiar în ziua în care a fost înregistrat. A doua zi, pe 23 decembrie 2020, Ion Chicu anunța că guvernul său, susținut de Partidul Socialiștilor (PSRM), demisionează „cu scopul de a provoca alegeri anticipate”.\n\nDatele de la Cadastru arată că bunurile au ajuns în proprietatea Consiliului Raional Călărași prin actul de transmitere-primire din 14 septembrie 2021.\n\nO licitație publică, acuzații ale unor consilieri și lucrări efectuate de firma altui consilier\n\nPeste un an, pe 29 septembrie 2022, printr-o decizie a CR Călărași de modificare a bugetului raionului, contestată ulterior de mai mulți consilieri, s-au alocat circa 4 milioane de lei pentru reparația acoperișului uneia dintre clădiri – cea în care anterior era căminul Colegiului.\n\nAstfel, în octombrie 2022 CR Călărași a anunțat o licitație deschisă pentru „lucrări de reparație a acoperișului la căminul cu cinci nivele al Colegiului Pedagogic ” , iar conform anunțului de participare, Ștefan Bolea a fost desemnat conducător al grupului de lucru. Valoarea estimativă a contractului urma să fie de circa 3,9 milioane de lei, fără TVA.\n\nDatele publice arată că la concurs au depus oferte patru companii: SRL „Giesena” – fondată și administrată de Simion Guțan, SRL „Nisprofcon” – fondată de Gheorghe Guțanu, SRL „Olbi-Com” – fondată de Ion Olari , primarul de Călărași, și administrată de Elena Olari , soția acestuia, și SRL „5AQ Invest” – fondată și administrată de Igor Cebotarenco . Câștigătoare a fost desemnată oferta firmei „5AQ Invest” SRL, chiar dacă alte două companii au oferit un preț mai mic. Conform datelor de pe site-ul Agenției Achiziții Publice (AAP), contractul dintre CR Călărași și agentul economic a fost semnat la 15 noiembrie 2022 pentru suma de 3,38 milioane de lei, licitația nefiind contestată.\n\nLa ședința CR Călărași din 22 noiembrie, subiectul reparației acoperișului căminului fostului Colegiul a revenit în atenția consilierilor. Consilierul Valeriu Dodon , ales pe listele PDM – actualul Partid Social Democrat European (PSDE), susține că a acuzat lipsa de transparență în procesul de reconstrucție a acoperișului: „Mie îmi este rușine de mine că am votat acea decizie”, a zis acesta, spre nemulțumirea președintelui raionului Ștefan Bolea , care l-a apostrofat.\n\nValeriu Dodon susține că în decizia aprobată de Consiliu „nicăieri nu era scris că se aprobă bani pentru reparația acoperișului căminului”. „Am votat în neștiință de cauză”, zice acum consilierul.\n\nO decizie separată privind distribuirea banilor pentru reparația acoperișului căminului nu există. După mai multe căutări, am constatat că alocarea banilor se ascunde într-o decizie generală a Consiliului privind operarea modificărilor la bugetul pentru anul 2022, alături de alte zeci de decizii. „La pachet totul s-a votat. Eu am întrebat, cum vă permiteți în plină criză energetică să alocați astfel de sume la un cămin, la care noi nu avem niciun studiu de fezabilitate, nu avem nicio informație despre starea clădirii, sunt expertize tehnice sau pur și simplu se alocă niște bani…”, susține Dumitru Coadă , un alt consilier raional care a încercat să se opună alocării banilor. „Atunci, mulți s-au uitat la mine și mulți consilieri nu înțelegeau, pentru că nu a fost pusă în discuție în ședință și nu a venit ca decizie separată a Consiliului”, explică acesta.\n\n„Da, da, da, aici s-o furat”\n\nZdG: Aici s-a reparat acoperișul recent, da?\n\nPaznic: Da, da, da, aici s-o furat. ”\n\nVineri, 3 februarie, lucrările de reparație a acoperișului fostului cămin erau finalizate. La fața locului am găsit o clădire cu acoperiș, dar cu geamuri și uși distruse, care la parter a devenit depozit pentru deșeuri. Imediat cum ajungem pe teritoriul fostului Colegiu Pedagogic, ne întâmpină un bărbat care ne-a spus că este paznicul edificiilor.\n\nFiind în Călărași, am constatat că, deși licitația pentru reparație a fost câștigată de firma „5AQ Invest” SRL, de facto, lucrările au fost executate de compania „Grifevic” SRL, fondată și administrată de Grigore Stratan, consilier raional în Călărași. Reprezentanții „5AQ Invest” SRL au evitat să discute cu noi pentru a explica de ce au cedat dreptul de a repara acoperișul unui subcontractant.\n\nConsilierul Grigore Stratan recunoaște că firma lui a efectuat lucrările, dar ne asigură că totul s-a petrecut legal, iar prin reparația acoperișului, CR Călărași ar fi făcut o investiție foarte bună. „Eu m-am interesat cine a câștigat tenderul, că vine iarna și am vrut să caut ceva de lucru pentru băieți, că nu avem de lucru nimic. Ne-am apropiat de dânșii, că ei nu prea aveau oameni am înțeles… Am făcut oferta, ne-am dus la dânșii cu devizul, au analizat devizul, băieților le-a plăcut prețul pe care l-am dat și mi-au dat să fac acoperișul”, relatează consilierul și omul de afaceri.\n\nEl susține că firma sa nu a participat direct la licitație, pentru că nu ar avea capacitatea de a pregăti toate documentele cerute în cadrul procedurii de achiziții publice.\n\n„Păi, da, normal că am votat-o (decizia, n.r.), dacă era necesară”\n\nGrigore Stratan admite că a și votat pentru decizia CR Călărași, prin care s-a dat undă verde reparației acoperișului. Spre deosebire de alți consilieri, el susține că decizia a fost aprobată transparent și în cunoștință de cauză.\n\n„Păi, da, normal că am votat-o (decizia, n.r.), dacă era necesară. Eu ca specialist, când m-am dus acolo și am văzut, într-adevăr, acolo era catastrofă, acoperișul curgea. Edificiul ăsta are o bază bună, n-are deteriorări, e o clădire foarte bună și păcat că ea se distrugea, sărea jumătate de acoperiș… Vă spun cu toată sinceritatea, acolo s-a meritat investiția care s-a făcut”, susține consilierul raional, tot el directorul firmei.\n\nLicitație pentru reparația acoperișului și mită de 440 de mii de lei\n\n31 ianuarie 2023. Centrul Național Anticorupție (CNA) anunță că Ștefan Bolea , președintele raionului Călărași, Ion Olari, primarul orașului, și Veaceslav Stratan , șef al direcției Construcții, au fost reținuți în cadrul mai multor cauze, pornite pe fapte de corupție. Potrivit materialelor cauzelor, aceștia sunt învinuiți de fraudarea achizițiilor publice, dar și de alte abuzuri comise în perioada anului 2022. Ulterior, la solicitarea procurorilor, Ștefan Bolea și Veaceslav Stratan au primit 30 de zile de arest preventiv, iar Ion Olari a fost trimis în arest preventiv pentru 20 de zile.\n\nÎn aceeași zi, PA a publicat și două extrase, în care Bolea, Olari și Stratan discută despre primirea unor sume de bani. ZdG a constatat că discuțiile dintre cei trei vizează anume licitația privind reparația acoperișului fostului cămin al Colegiului Pedagogic. Prin intermediul unor camere video instalate în camera de odihnă din biroul președintelui raionului și în cabinetul șefului Direcției Construcții, procurorii și ofițerii CNA au stabilit că Bolea, Olari și Stratan au convenit să împartă 440 de mii de lei, primiți de la reprezentantul companiei „5AQ Invest”. Conform acelorași informații din dosar, 120 de mii de lei urmau să ajungă la Ștefan Bolea, iar câte 160 de mii – la Ion Olari și Veaceslav Stratan, „pentru atribuirea achiziției publice și pentru recepționarea lucrărilor contrar actelor normative în vigoare”.\n\nCei trei nu și-au recunoscut însă vina și s-au declarat nevinovați.\n\nO încăpere pentru amplasarea unui incinerator, construită de firma familiei primarului cu 1100 de euro pe metru pătrat\n\nColaborarea dintre primarul de Călărași, Ion Olari, președintele de raion Ștefan Bolea și șeful Direcției Construcții a CR Călărași, Veaceslav Stratan, s-a materializat și în procesul de „rezolvare” a unei alte probleme din oraș: construcția unei încăperi pentru amplasarea incineratorului pentru deșeuri medicale.\n\nZdG a constatat că lucrările pentru construcția acestei încăperi au fost efectuate de compania „Lobi-Grup”, fondată în februarie 2022 de Elena Olari, soția primarului de Călărași. Contractul dintre CR Călărași, în persoana lui Ștefan Bolea, și Elena Olari, reprezentanta firmei „Lobi-Grup ”, a fost semnat în aprilie 2022, fără organizarea unei licitații publice. Firma familiei primarului de Călărași a primit pentru prestarea acestui serviciu 288 de mii de lei.\n\nÎncăperea construită de firma familiei primarului de Călărași se află pe teritoriul comunei Tuzara, localitate aflată la câțiva km de orașul Călărași, pe un câmp deschis. La fața locului am găsit un bun imobil nefinisat pe exterior și care, conform datelor de la Cadastru, are o suprafață de 13 metri pătrați. Un calcul simplu arată că un metru pătrat a costat bugetul raionului Călărași circa 22 de mii de lei (1100 de euro), adică prețul unui metru pătrat de apartament la cheie în orașul Chișinău. Pentru că nu are în ordine toate actele pentru activitate, incineratorul de deșeuri nu este funcțional.\n\nLudmila Burghelea, primara de Tuzara , ne-a informat că, deși construcția a fost ridicată pe terenul comunei, Primăria nu a emis pentru asta nici certificat de urbanism, nici autorizație de construcție.\n\nÎnainte de construcția încăperii, în noiembrie 2021, CR Călărași a procurat incineratorul pentru deșeuri medicale de la compania „Rumedcom”, la prețul de 250 de mii de lei fără TVA.\n\nLicitații de milioane în Călărași câștigate de firma familiei primarului din localitate\n\nDatele publice arată că prin intermediul unei alte companii, „Olbi Com” SRL , fondată în 2016 de primarul de Călărași, Ion Olari, și administrată de soția acestuia, Elena Olari, familia primarului a semnat în ultimii ani contracte de milioane de lei pentru plombarea drumurilor cu instituții publice din raionul Călărași, inclusiv cu CR . În total, în perioada 2019-2022, pe site-ul AAP am descoperit contracte în valoare de circa 9 milioane de lei, semnate între firma familiei primarului de Călărași și instituții publice din raion. Firma „Olbi-Com” este abonată la banii publici, obținând în perioada 2016-2022 contracte de aproape 40 de milioane de lei cu diverse instituții publice.\n\nElena Olari a refuzat să discute cu noi. Ea a închis telefonul imediat ce i-am spus cine suntem.\n\nConform informațiilor făcute publice de CNA, în dosarele penale deschise sunt investigate cel puțin 10 cazuri de fraudare a achizițiilor publice în raionul Călărași.",
    "metadata": {
      "original_file": "Expresul_Calarasi_0388.html"
    }
  },
  {
    "title": "Pompierii, polițiștii și inspectorii de mediu și-au conjugat eforturile pentru a opri incendiile de vegetație din raionul Călărași",
    "content": "Așa cum afară s-a desprimăvărat, oamenii au început să-și facă ordine prin grădini și să-și pregătească terenurile pentru un nou an agricol. Practica de a da foc deșeurilor adunate s-a încetățenit de ani buni și la Călărași, iar numărul incendiilor de vegetație crește de la o zi la alta, punând în dificultate pompierii și salvatorii din raion.\n\nDupă ce duminica trecută un incendiu de proporții a pârjolit aproximativ 25 de hectare de pământ de pe malul râului Pojarna din preajma satului Bahmut, la Călărași se desfășoară noi măsuri de prevenire a arderii deșeurilor, iar câteva servicii și-au conjugat eforturile pentru a combate fenomenul. Mai exact, polițiștii, pompierii și inspectorii de mediu întreprind raiduri și atenționează oamenii să nu dea foc câmpiilor.\n\nVeniamin Ghilan, șeful Inspecției pentru Protecția Mediului Călărași, spune că în acest an instituția a înregistrat deja șase astfel de cazuri, două dintre care s-au soldat cu amendă, iar altele patru sunt expediate în judecată pentru a li se aplica măsura de muncă neremunerată în folosul comunității.\n\n”Din păcate cele mai multe focuri sunt aprinse în prag de seară, oamenii fiind convinși că astfel vor trece neobservați și nu vor fi pedepsiți. Dacă vorbim despre profilul acestor oameni, atunci cel mai des întâlnim persoane de vârsta a treia, care motivează că așa au făcut o viață întreagă și nu văd nicio încălcare în această practică”, a declarat Veniamin Ghilan. Funcționarul îndeamnă cetățenii să renunțe la obiceiul de a da foc vegetației uscate, în virtutea folosirii acesteia în calitate de compost, sau să le ducă la gunoiștea din localitate.\n\nLa rândul său, Mihail Jacota, șeful interimar al Inspectoratului de Poliție Călărași, spune că în ultimele două săptămâni în instituția pe care o reprezintă s-au examinat în procedură patru cazuri de incendiere a vegetației, dintre care unul este caz penal. Comisarul principal spune că deși se întreprindem frecvent activități de prevenire, și suma amenzilor este una impunătoare, se mai atestă cazuri când persoanele nu se conformează și continuă să incendieze vegetația uscată.\n\n”Nu trebuie neglijat faptul că focul nesupravegheat poate provoca nu doar prejudicii mediului, ci și pagube materiale semnificative, mai ales când se extinde asupra locuințelor sau a altor bunuri. Îndemnăm oamenii să fie mai responsabili și în cazul în care observă astfel de tentative să apeleze imediat la serviciul unic de urgență 112, pentru a interveni rapid la localizarea incendiului, dar și la documentarea celor ce se fac vinovați de producerea incendiului”, a menționat Mihail Jacota.\n\nNicolae Steclari, șeful Secției Situații Excepționale Călărași susține că de la începutul anului în raion s-au înregistrat deja 29 de cazuri de ardere a vegetației uscate, iar intervențiile devin din ce în ce mai anevoioase, inclusiv din cauza vântului puternic din ultimele zile.\n\n”Pentru stingerea incendiului de la Bahmut, spre exemplu, a fost nevoie de o muncă asiduă din partea pompierilor, care a durat nu mai puțin de trei ore. La moment ne descurcăm, mai ales că avem sprijinul celor trei posturi de salvatori și pompieri voluntari de la Onișcani, Bravicea și Sipoteni, care se deplasează în aria lor de activitate și de multe ori ne întorc pe noi din drum, pentru că se descurcă de unii singuri. Totodată, dacă se atestă mai multe incendii concomitente, apelăm la sprijinul administrațiilor publice locale, care, conform legii, au echipe de stingere în teritoriu”, a punctat Nicolae Steclari.\n\nCei care nu respectă regulile impuse de autorități și continuă să dea foc vegetației uscate sunt sancționați, iar amenzile nu sunt tocmai mici. Astfel, pentru arderea în câmp deschis a resturilor vegetale de orice proveniență, conform Codului Contravențional al Republicii Moldova, se prevede amendă de la 10 mii la 15 mii de lei pentru persoane fizice, iar pentru cele juridice de la 30 mii la 40 mii de lei.",
    "metadata": {
      "original_file": "Expresul_Calarasi_0367.html"
    }
  },
  {
    "title": "O nouă ediție a Hramului Căruțașilor se va desfășura la Bravicea, la începutul lunii august",
    "content": "Ediția a VI-a a Hramului Căruțașilor – un eveniment ce a devenit tradițional la Bravicea, se va desfășura și în acest an, la data de 6 august. Startul va fi dat la ora 12.00 pe stadionul din localitate. Genericul evenimentului din acest an va fi „CU DOR DE VATRA STRĂMOȘEASCĂ”.\n\nOrganizatorii – Primăria Bravicea, în parteneriat cu instituții publice – spun că obiectivele reîntoarcerea la izvoarele îndeletnicirilor și meșteșugurilor strămoșești; promovarea și dezvoltarea atitudinii de respect și grijă față de cai și căruțe; încurajarea creșterii și îngrijirii cailor sunt obiectivele evenimentului.\n\nEi promit o sărbătoare de zile mari, iar vizitatorii vor avea ce admira și cu să-și ocupe timpul:",
    "metadata": {
      "original_file": "Expresul_Calarasi_0275.html"
    }
  },
  {
    "title": "Podcast / Veronica Jacota: „Cred că mi-aș alege, din nou, meseria de polițistă”",
    "content": "Veronica Jacota este polițistă în cadrul Inspectoratului de Poliție Călărași. Deși a făcut studii în psihopedagogie, nu a lucrat nici o zi în acest domeniu. În schimb, de 20 de ani s-a dedicat activității polițienești alături de soțul ei, Mihail. Plus la aceasta este și o fire foarte artistică. De 10 ani este membră a colectivului de dansatori „Codrenii” de la Casa de Cultură din orașul Călărași.\n\nDa, profesia mea este de psihopedagog. Am terminat studiile în 2001, dar deja eram căsătorită și luând în considerație că soțul deja lucra în cadrul Inspectoratului de Poliție Călărași, m-am gândit că eu tot aș vrea. Am zis că voi putea, deși soțul mereu îmi spunea că nu voi reuși, pentru că este grea munca de polițist, cu multe sarcini grale. Iată că deja au trecut 20 de ani și eu tot tot aici activez.\n\nCum s-a întâmplat că îmbinați și dansul și cântatul la pian cu munca pe care o face zi de zi?\n\nAm absolvit Școala de Arte de aici de la Călărași, am studiat vioara. Mie însă, foarte mult mi-a plăcut pianul, însă mama n-a reușit să-mi ia unul căci era prea costisitor pe vremea aia, de aceea am studiat vioara. Însă gândul mi-a rămas tot la pian. Între timp, mama știa că îmi place, mi-a cumpărat unul, l-am studiat, iar acum când am anumite emoții mă așez în fața pianului și cânt. Ce ține de domeniul artistic, sunt membră a colectivului de dansatori „Codrienii” de 10 ani. Atunci, auzisem că este așa un colectiv la Călărași, eram atunci în concediu de maternitate cu al doilea copil, și mi-am zis că asta e pentru mine. Voi face în fel și chip și mă voi duce la dansuri. Iată că au trecut 10 ani de atunci și eu mă strădui să ajung de fiecare dată la repetiții.\n\nSoțul dumneavoastră, într-o anumită măsură, v-a atras în lumea polițienească, dar dumneavoastră ați încercat să-l atrageți în lumea dansului?\n\nAm încercat și nu numai o dată, și nu numai eu, dar chiar și conducătorul nostru de dansuri. Nu am reușit și nici nu știu dacă o să-mi reușească vreodată.\n\nCe simțiți atunci când schimbați uniforma de polițist pe costumul național și urcați pe scenă?\n\nNiște emoții pozitive, parcă sunt cu totul altă persoană. Când urc pe scenă parcă am uitat de rolul de polițist. Eu sunt artist și atât.\n\nDeci, până la urmă, cine pe cine a ales: dumeavoastră meseria de polițistă sau meseria de polițistă pe dumneavoastră?\n\nAșa cum am mai spus, eu am ales meseria de polițist. M-am gândit mult până a alege să muncesc în acest domeniu, pentru că nu știam dacă voi reuși, sau nu. Dar cu timpul am observat că mi se potrivește. Am reușite bune, respectiv am și susținerea și a soțului, dar și a familiei întregi. Chiar și atunci când aveam copii mici și trebuie să ies la serviciu noaptea sau în diverse razii, aveam nevoie de susținerea cuiva, iar mama m-a ajutat de fiecare dată.\n\nSă înțelegem că munca dumneavoastră nu începe la ora 8.00 și se termină la 17.00?\n\nLa mine serviciul e de la 8.00 până la 17.00, dar sunt unele situații când trebuie să ies și pe timp de noapte. Spre exemplu, recent am avut un copil care a plecat de acasă și, respectiv, am ieșit la serviciu. Deci, dacă este ceva de urgență noi suntem ieșim la serviciu și activăm adăugător la orele pe care le avem, sau razii diverse sunt necesare de efectuat.\n\nCât de grea este meseria de polițistă pentru o femeie?\n\nNu este o muncă ușoară, pentru că necesită puteri, necesită voință, tărie de caracter. Și dacă ai susținerea familiei atunci chiar le reușești pe toate.\n\nAți avut experiențe în care v-ați ciocnit de anumite probleme și a nu ați știut cum să le rezolvați?\n\nSigur că am avut diferite situații, însă de fiecare dată m-am străduit să le rezolv. Chiar dacă în anumite situații nu am știut cum să fac, am apelat la ajutorul colegilor, la ajutorul soțului, fiindcă el este mai experimentat decât mine. Dacă este necesar, pot să telefonez și să mă consult și cu conducerea noastră, inclusiv și cu alți colegi din alte inspectorate.\n\nDar v-ați ciocnit de anumite probleme, sau situații mai problematice și cum le-ați gestionat?\n\nDe vreo doi ani de zile nu mai suntem încadrați în serviciul de urgență 112, dar până nu de mult am fost și eu personal parte a echipajului. Îmi aduc aminte și acum o situație când eram parte a aechipajului, am nimerit într-un caz de violență în familie. M-am dus cu un coleg de-al meu, bărbat, fiindcă de obicei așa și se include în grupele echipajelor de reacționare operative, un bărbat și o femeie. Deci, cum spunem, mm nimerit cu un coleg cu mult mai tânăr ca decât mine. Ne-am dus la fața locului și am văzut o persoană agresivă foarte agresivă, un bărbat de vreo doi metri. De regulă se recomandă ca femeia polițistă să discută cu femeia, iar bărbatul polițist – cu bărbatul implicat în caz. Dar la noi s-a întâmplat invers, au am discutat cu bărbatul agresiv pentru că am văzut că colegului meu nu-i reușea din cauza că acel bărbat era prea agresiv la adresa colegului. Atunci m-am oferit să port eu discuția. Și chiar am reușit să discutăm, să-l calmez, și chiar la plecare ni se stricase mașina iar el ne-a ajutat. Uneori chiar o femeie polițistă poate mai ușort să gestioneze o situație. Iar în cazul în care nu ne reușeșete, chemăm un alt echipaj.\n\nÎn 20 de ani, ați utilizat vreodată arma din dotare?\n\nAți avut situații la serviciu când ați vrut să lăsați mâinile în jos și ați spus că m-am ăturat, nu mai vreau să fiu polițistă?\n\nAm avut astfel de situații și nu numai o dată. Însă, la fel, am susținere din partea membrilor familieiși chiar și din partea colegilor.\n\nLuând în considerație că lucrați împreună cu soțul în cadrul Inspectoratului de Poliție Călărași, problemele de la serviciu se lasă aici, la serviciu, sau le luați și acasă?\n\nSunt diferite situații. Spre exemplu, dacă eu m-am ciocnit cu o întrebare și nu știu cum s-o rezolv și, respectiv nu am reușit să-l întreb la serviciu, sigur că îl întreb acasă. Dar de regulă, ambii ne străduim să nu discutăm acasă despre serviciu, acasă timpul este dedicat familiei.\n\nCum e când în familie sunt doi polițiști și încă mai și lucrează împreună. Cum îmbinați această relație?\n\nDesigur că sunt careva dubii din partea celorlalți, dar eu cred că noi o îmbinăm destul de perfect. La serviciu eu sunt subalterna și îmi îndeplinesc atribuțiile de serviciu conform fișei mele de post, iar acasă sunt mamă, sunt soție.\n\nÎn ziua de azi femeia polițistă are drepturi și responsabilități egale cu bărbații?\n\nDa! După părerea mea,și responsabilitățile, și obligațiile sunt aceleași și pentru bărbații polițiști, și pentru femeile polițiste. Doar atunci când unii sau unele colege nu se isprăvesc cu lucrurl, cer ajutor, ne ajutăm cu toții reciproc.",
    "metadata": {
      "original_file": "Expresul_Calarasi_0330.html"
    }
  },
  {
    "title": "Patru bărbați din Călărași au fost reținuți pentru trafic de droguri",
    "content": "📍Abonează-te la canalul nostru de Telegram și urmarește pagina noastră de YouTube și de Facebook",
    "metadata": {
      "original_file": "Expresul_Calarasi_0019.html"
    }
  },
  {
    "title": "Drumul de ocolire a satului Bahmut a fost deschis pentru circulație. Inaugurarea acestuia se va face peste 2 săptămâni",
    "content": "Drumul de ocolire a satului Bahmut (Călărași), cu o lungime totală de 6 km, a fost deschis pentru circulație ieri, 19 octombrie, în prezența prim-ministrei Natalia Gavrilița și a vice-prim ministeului Infrastructurii și Dezvoltării Regionale, Andrei Spînu.\n\nSectorul de drum, construit cu sprijinul Uniunii Europene, este parte a drumului național R1 Chişinău – Ungheni – frontiera cu România. Acesta are două benzi de circulație, podețe, un pasaj pietonal subteran și două intersecții. Lucrările de construcție au demarat în anul 2015, iar valoarea totală a proiectului este de circa 10 milioane de euro, bani acordați sub formă de grant de Uniunea Europeană prin Banca Europeană pentru Reconstrucție și Dezvoltare (BERD).\n\n„Pentru noi este important să construim drumuri calitative în fiecare localitate, iată de ce după o perioadă de tergiversare a procesului, proiectul a fost preluat de Ministerul Infrastructurii și Dezvoltării Regionale. Astfel, proiectul de construcție a fost deblocat, iar lucrările au fost finalizate într-un an”, a menționat Natalia Gavrilița.\n\nÎn urma implementării proiectului a fost construită partea carosabilă, fiind utilizate peste 12 mii de tone de asfalt, și sistemul de drenaj care permite evacuarea apelor pluviale. De asemenea, în vederea organizării circulației rutiere și creșterii nivelului de siguranță pentru participanții la trafic, au fost instalate peste 100 de indicatoare rutiere și aplicate peste 3000 de metri pătrați de marcaj rutier.\n\nInaugurarea centurii va avea loc după ce vor fi finalizate lucrările, care vor mai continua încă două săptămâni. Aceasta va fluidiza considerabil fluxul de transport care traversează localitatea.",
    "metadata": {
      "original_file": "Expresul_Calarasi_0449.html"
    }
  },
  {
    "title": "Peste 300 încălcări au fost depistate de polițiștii Inspectoratului de Poliție Călărași",
    "content": "De la început lunii august, polițiștii Inspectoratului de Poliție Călărași au depistat și documentat peste 300 de încălcări.\n\nConform datelor prezentate, de către Inspectoratul de Poliție Călărași, 217 persoane au încălcat regulile de circulație rutieră, 26 persoane au săvârșit acte huliganice în locuri publice, iar 28 persoane au fost documentate pentru înjurături.\n\nTotodată, 14 persoane au fost documentate pentru îndeplinirea necorespunzătoare a obligațiunilor de educație și supraveghere a minorilor. Alte câte 10 persoane au fost trase la răspundere pentru: vătămarea integrității corporale; fumatul în locuri interzise; tulburarea ordinii publice.",
    "metadata": {
      "original_file": "Expresul_Calarasi_0263.html"
    }
  },
  {
    "title": "O echipă de la Călărași s-a plasat pe primul loc în cadrul unui concurs național de ecologie",
    "content": "”Ce poți face când natura are nevoie de tine? – Fii COOL! Fii ECO! Protejează planeta!”, așa și-a zis o echipă de fete de la Liceul ”Mihail Sadoveanu” din Călărași, care s-au clasat pe primul loc în cadrul Concursului Național ,,Mediu local şi dezvoltare durabilă”.\n\nCele șase eleve din clasa a XII-a au fost apreciate de juriu pentru proiectul ecologic pe care l-au pregătit, pentru dialogul cu autoritățile publice locale, dar și pentru capacitățile de argumentare în timpului prezentării publice.\n\nFetele au fost ghidate de profesoara de geografie Alina Dima , care spune că liceul a fost reprezentat pentru prima dată la acest concurs, iar faptul că s-au clasat pe locul întâi, este o onoare pentru întreaga instituție. ”Ideea a pornit de la o aplicație practică pe care au avut-o elevii din clasa a XII-a, unde au avut de cercetat mediul local. Astfel, ei au mers în teritoriu, au făcut poze cu locuri insalubre, iar la final au identificat soluții pentru remedierea situației. Ulterior, ei au adus la școală produse sustenabile, pe care le-au propus colegilor. Așa a pornit proiectul nostru local, iar când am auzit de acest concurs, aveam practic materialul pregătit pentru a ne înscrie în cursă”, ne-a povestit profesoara.\n\nProiectul ecologic a presupus pregătirea unui filmuleț, a unei prezentări, a unui poster, etc. Prin intermediul acestora, participantele de la Călărași s-au îngrijit în primul rând de promovarea comportamentului ecoprietenos, prin utilizarea economiei circulare. Ulterior, acestea s-au preocupat de colaborarea cu primăria, pentru crearea unui spaţiu special de colectarea a deşeurilor şi demararea unui program pilot de reciclare, cu ajutorul unei companii de la Chișinău care se ocupă de aceasta. Totodată, elevele au avut de desiminat informația despre reutilizarea unor produse şi raționalizarea consumului.\n\nParticipantele spun că acest concurs a fost un bun prilej de a face schimb de idei şi soluţii în vederea diminuării problemelor ecologice din orașul Călărași, dar și din împrejurimi. Elevele mizează pe continuitate din partea colegilor mai mici pentru a asigura durabilitatea proiectului început ce le-a purtat noroc în competiție.\n\n”Am cercetat cele mai aglomerate locuri din oraș, dar și pe cele mai insalubre, unde unii oameni își permit să arunce gunoaiele la nimereală. Sperăm ca și colegii noștri să fie cel puțin la fel de motivați ca noi și să creeze propriile ustensile de măsurare a gradului de poluare, pentru a putea contribui la salvarea mediului în care trăim”, a menționat Sabina Buzdugan . ”Problema pe care am identificat-o este lipsa locurilor special amenjate pentru sortarea deșeurilor. Pentru asta am intervievat oamenii din oraș, autoritățile, dar și profesorii din școala noastră, pentru a le afla părerea și a găsi împreună soluții. Tot ce ne dorim este să putem motiva cetățenii să reacționeze și să ptem face din Călărași un loc cât mai frumos”, a completat-o colega ei, Ana Iosob.\n\nConcursul republican „Mediul local și dezvoltarea durabilă”, etapa republicană, s-a desfășurat în incinta Universității Pedagogice de Stat „Ion Creangă” din Chișinău. Competiția a fost organizată de Ministerul Educației și Cercetării.",
    "metadata": {
      "original_file": "Expresul_Calarasi_0326.html"
    }
  },
  {
    "title": "Subiectul alegerilor locale este intens discutat și printre călărășeni",
    "content": "Până la alegerile locale generale au rămas zile numărate, iar tema este pe buzele tuturor în această perioadă. Rețelele sociale abundă în poze și mesaje promițătoare, iar criticile dintre potențialii concurenți electorali și susținătorii acestora nu întârzie să apară.\n\nSubiectul alegerilor locale este intens discutat și la Călărași, acolo unde din cauza unui scandal de corupție, atât orașul, cât și raionul au rămas în luna februarie, a acestui an, fără conducătorii aleși în urmă cu patru ani. Oamenii spun că de această dată vor fi și mai vigilenți atunci când vor aplica ștampila pe buletinul de vot. Ei își doresc drumuri mai bune, străzi iluminate, curățenie, spații de joacă pentru copii și spun că nu contează culoarea politică a edilului, ci calitățile lui de bun gospodar. \n\n Am ieșit în stradă și am întrebat trecătorii ce așteptări au de la viitoarele alegeri.\n\nViorica Stratan, care de curând a împlinit 18 ani și ne-a spus că pentru ea mersul în cabina de vot va fi ceva nou și va implica multă responsabilitate. ”Am unele așteptări destul de ridicate de la acest scrutin, deoarece va fi primul an în care voi putea participa și eu la alegerea noului primar. Sper să votăm cu toții pentru o persoană cu bun simț, care ne va îndreptăți așteptările, nevoile, astfel încât orașul nostru să se dezvolte în sfârșit și să avem un trai mai bun”, spune ea.\n\nNatalia Badașcă a recunoscut că se așteaptă doar la lucruri pozitive. ”Sperăm că viitorul primar să fie un om bun și să se gândească la binele tuturor cetățenilor acestei localități. Chiar dacă sunt un om apolitic, vrei nu vrei, cel puțin o dată la patru ani, ajung să am tangență cu asta. Cred că fiecare persoană este responsabilă de votul pe care îl dă și trebuie să analizeze foarte bine lucrurile”, spune ea.\n\nUn alt călărășean, Petru Chitoroagă zice că e nevoie de o mână de gospodar în primărie. ”E nevoie de un om onest și sincer, care să se gândească cum să dezvolte orașul. Vrem amenajare, străzi mai bune, curățenie peste tot. Ar fi perfect ca cel ales să nu se gândească doar la buzunarul lui”, a menționat bărbatul.\n\nPe de altă parte, Diana Damian zice că nu își face speranțe prea mari vizavi de viitoarele alegeri. ”Doar îmi doresc să vină în funcții persoane de omenie, cu simțul responsabilității, cu inițiativă, cu dorință de a face lucruri frumoase”, a făcut ea o remarcă.\n\nDe menționat că perioada de înregistrare a candidaților pentru circumscripțiile de nivelul al doilea a început la 19 septembrie, iar înregistrarea candidaților pentru circumscripțiile de nivelul întâi va începe de la 29 septembrie.",
    "metadata": {
      "original_file": "Expresul_Calarasi_0234.html"
    }
  },
  {
    "title": "A plecat de acasă și nu s-a mai întors. Polițiștii de la Călărași sunt în căutarea unui bărbat din Sipoteni care a dispărut fără urmă",
    "content": "De aproape nouă zile colaboratorii Inspectoratului de Poliție Călăraşi, împreună cu administrația publică locală, dar și cu sătenii și rudele bărbatului desfășoară acțiuni de căutare.\n\nOamenii legii îndeamnă cetățenii să-și unească cu ei eforturile pentru a-l găsi pe bărbatul în vârstă de peste 60 de ani, care la data de 27 februarie 2023, a plecat de la casa părintească din satul Sipoteni într-o direcție necunoscută.\n\nSemnalmente: Corpolență medie, păr cărunt, înălțimea de aproximativ 1.68 cm, ochi negri. Bărbatul purta pantaloni sport de culoare gri, geacă neagră combinată cu roșu, încălțăminte sport de culoare neagră.\n\nPersoanele care dețin informații ce pot conduce la găsirea bărbatului sunt rugate să apeleze serviciul unic de urgență 112 sau să telefoneze la numărul de telefon 0244 2-09-80.",
    "metadata": {
      "original_file": "Expresul_Calarasi_0371.html"
    }
  },
  {
    "title": "Problemă veche: Gunoiștea din orașul Călărași arde continuu",
    "content": "De câteva zile, gunoiştea orașului Călărași arde continuu. Localnicii sectorului Bojole și satului Călărași se plâng că nu mai au putere să suporte fumul toxic. „Problema e veche. Pare incredibil, dar groapa de gunoi arde de câteva ori pe an și, anume, în perioada primăvară – toamnă”, ne spune Sergiu Balinschi, șef serviciu prevenție al Secției Situații Excepționale (SSE) Călărași.\n\nPotrivit lui, în cadrul SSE Călărași au fost înregistrate intervenții la lichidarea focarelor la gunoiștea orășenească în zilele de 28 iunie, 29 iunie, 2 iulie și 5 august, lichidîndu-se incendii pe o suprafața sumară aproximativă de 246 metri pătrați la cele patru intervenții.\n\n„În cadrul incendiului la gunoiște din data de 28 iunie, au fost atrase mai multe forțe și mijloace pentru lichidarea acestora: efectivului de bază și de rezervă din cadrul USP Călărași, efectivului USP Strășeni, PSPV Bravicea și gospodăriei comunal – locative Călărași. Lichidarea arderii gunoiștilor este un proces destul de anevois dar și de lungă durată. Unele intervenții au durat și cîte 8 – 9 ore”, explică șeful serviciului.\n\nNu este situația mai bună nici în raion, fiind, astfel, înregistrate cât 1-2 arderi la gunoiștile din localitățile Țibirica, Meleșeni, Răciula, Bravicea, Horodiște, Rădeni, Sipoteni, Vălcineț, Hîrbovăț, Onișcani.\n\nÎn acest sens, Serviciul Prevenție a Secției Situații Excepționale Călărași a întreprins mai multe măsuri de prevenire pentru remedierea situației: atenționări și recomandări remise administrațiilor publice locale și gestionarilor gunoiștilor localității repetat, ședințe locale extraordinare și trasarea sarcinilor concrete gestionarilor acestor gunoiști, informarea populației prin pliante și discuții cu privire la măsurile de prevenire în orice situație de urgență.\n\n„În rezultatul schimbărilor climatice, a secetei și stabilirii temperaturilor ridicate în Republica Moldova, se relevă că în perioada lunilor din sezonul de toamnă cazurile de ardere se vor majora dacă nu vor fi luate măsurile de prevenire”, mai adaugă Sergiu Balinschi.\n\nPotrivit lui, măsurile de prevenire sunt: executarea straturilor de compactare cu materiale incombustibile a deșeurilor depozitate pentru evitarea autoaprinderii gunoiului combustibil depozitat în urma procesului de descompunere, precum și minimalizarea riscului de răspândire a unor eventuale focare de ardere pe arii considerabile a poligoanelor de deșeuri; interzicerea utilizării focului deschis pe teritoriul și în nemijlocita apropiere de poligoanele de deșeuri care pot servi drept sursă primară de inițiere a arderii gunoiului depozitat; delimitarea prin fâșii de protecție mineralizate a poligoanelor de deșeuri față de câmpurile de vegetație uscată ce prezintă pericol de răspîândire a arderii asupra poligoanelor, precum și viciversa.\n\nIar pentru intervenții calitative și în scopul reducerii timpului de răspuns și lichidare este necesară asigurarea accesului liber spre obiectiv a autospecialelor de intervenție inclusiv prin adaptarea căilor de acces la capacitățile de trecere a autospecialelor de intervenție; asigurarea obiectivului cu surse de apă pentru alimentarea autospecialelor în caz de incendiu sau crearea accesului către cele mai apropiate surse, întru asigurarea continuității procesului de lichidare a focarelor de ardere.\n\n”Vreau să menționez aici că, conform legii, autoritățile publice locale sunt obligate să asigure îndeplinirea măsurilor de apărare împotriva incendiilor pe teritoriul din subordine. La fel, țin să menționez că arderea deșeurilor se sancționează conform prevederilor Codului Contravențional al Republicii Moldova, iar contravențiile prevăzute pot fi constatate și de către organele specializate ale administrației publice locale, a conchis șeful secției prevenție al SSE Călărași.",
    "metadata": {
      "original_file": "Expresul_Calarasi_0058.html"
    }
  },
  {
    "title": "Femeia din Călărași, dispărută pe 25 decembrie, a fost găsită în viață, într-o pădure din raionul Strășeni",
    "content": "Femeia în vârstă de 58 de ani, din satul Bravicea, raionul Călărași, care a plecat de acasă în data de 25 decembrie 2022, într-o direcție necunoscută, a fost găsită.\n\nPoliția Republicii Moldova a anunțat într-un comunicat că: „Femeia a fost găsită în viață, într-o pădure din raionul Strășeni, fiind depistată de un pădurar”. La moment aceasta este internată în Spitalul raional Strășeni pentru investigații.\n\nAmintim că zile la rând, angajații Inspectoratului de Poliție din Călărași au căutat două femei din satele Bravicea și Răciula care au dispărut și nu au mai revenit acasă. Oamenii legii au îndemnat cetățenii să-și unească cu ei eforturile pentru a le găsi.\n\nPotrivit lui Mihail Jacota, șeful interimar al Inspectoratului de Poliție Călărași, în toată această perioadă de la dispariția femeilor polițiștii au întreprins diverse măsuri de căutare. Aceștia au lucrat în comun cu administrația publică locală, cu Asociația Vânătorilor din raionul Călărași, dar și cu pădurarii de la Întreprinderea de Stat în Silvicultură.\n\nCea de-a doua femeie, în vârstă de 64 ani din satul Răciula, a plecat de acasă în noaptea de 9 decembrie 2022, aproximativ pe la ora 1 noaptea. Polițiștii au fost sesizați despre dispariția femeii de către rudele acesteia.\n\nSemnalmente: Corpolența medie, părul negru scurt și ochi albaștri. Femeia dispărută purta o geacă bordo și blugi de culoare gri. Pe cap purta o batistă cafenie din lână, având încălțăminte neagră.\n\n”Femeia de la Bravicea a fost găsită și predată fiului. Cu regret, până la ziua de azi persoana de la Răciula nu a putut fi depistată. Astfel, dacă cineva a observat o femeie cu astfel de semnalmente, sau deține date despre persoane care s-ar găsi în stradă, poate pe lângă mănăstiri, biserici, sau altundeva în afara localității, îi rugăm să informeze poliția pentru a o ajuta să se reîntoarcă în familie”, a îndemnat Mihail Jacota.\n\nPersoanele care dețin informații ce pot conduce la găsirea femeii sunt rugate să apeleze serviciul unic de urgență 112 sau să telefoneze la numărul de telefon 0244 20350, în dispeceratul de gardă al Inspectoratului de Poliție Călărași.",
    "metadata": {
      "original_file": "Expresul_Calarasi_0408.html"
    }
  },
  {
    "title": "Polițiștii din Călărași au fost primii care au beneficiat de instruiri privind integritatea în activitatea de serviciu",
    "content": "Direcția prevenirea corupției a Inspectoratului General de Poliție a dat start intruirilor în domeniul integrității. Iar primii polițiști care au beneficiat de instruirea cu genericul „Integritatea în activitatea de serviciu” au fost cei din cadrul Inspectoratului de poliție Călărași.\n\nÎn cadrul instruirii, polițiștii au fost familiarizați cu regimul juridic al conflictelor de interese și cadourilor, transparenţa în activitate şi răspunderea pentru actele de corupție.\n\nScopul activităților de informare, spun organizatorii, reprezintă promovarea și cultivarea integrității în sectorul poliţienesc, fortificarea integrității instituționale şi profesionale, inclusiv creșterea gradului de responsabilitate în procesul de executare a activităților de serviciu.\n\n„Această inițiativă reprezintă un angajament constant al Inspectoratului General al Poliției de a asigura un mediu de muncă transparent și integru, atât în beneficiul polițiștilor, cât și al societății”, se arată într-un comunicat de presă al Inspectoratului General de Poliție.",
    "metadata": {
      "original_file": "Expresul_Calarasi_0166.html"
    }
  },
  {
    "title": "Câte un Parc al Siguranței Femeilor în Vârstă vor fi create la Ungheni și Călărași",
    "content": "La Ungheni și Călărași va fi creat câte un Parc al Siguranței Femeilor în Vârstă. Acestea vor fi create de către Asociația Obștească HelpAge Moldova și vor simboliza angajamentul comunităților față de siguranța și respectul femeilor în etate, prin plantarea de flori sezoniere și arbuști în spațiile publice reprezentative pentru fiecare localitate.\n\nLa inaugurarea acestor 10 parcuri din cele zece comunități din centrul și sudul țării, se va discuta despre importanța educației comunitare în prevenirea violenței și despre oportunități de crearea a unui mediu sigur și primitor pentru femeile vârstnice din Moldova.\n\n„Potrivit datelor Inspectoratului General de Poliție, 23 de femei au fost omorâte în Moldova în acest an ca urmare a violenței în familie, semnalând că, criza violenței bazate pe gen este una urgentă. Campania 16 zile de activism împotriva violenței în bază de gen este o mișcare globală la care Moldova se alătură ca o oportunitate de a spune nu violenței! Activitățile din acest an sunt planificate pentru a sensibiliza actorii locali și naționali cu privire la violența față de femeile vârstnice și pentru a aduce în prim-plan această problemă, care, datorită naturii sale ascunse, rămâne adesea invizibilă. Prin implicarea activă a comunităților și autorităților, putem construi împreună un mediu sigur și respectuos pentru toți”, a declarat Tatiana Soroca, directoare executivă HelpAge Moldova. \n\n \n\n De altfel, în perioada 25 noiembrie – 10 decembrie 2024 , HelpAge Moldova s-a alăturat campaniei internaționale „16 Zile de Activism Împotriva Violenței în Bază de Gen” și în parteneriat cu cele 10 organizații și autorități locale în care vor fi amenajate parcurile Siguranței Femeilor în Vârstă, continuă să sprijine această cauză prin activități care vizează nu doar educarea și sensibilizarea, ci și acțiuni concrete în comunități, în cadrul proiectului „Prevenirea violenței și asistență incluzivă pentru femeile în etate din Moldova”.\n\nTimp de 16 zile, HelpAge Moldova va desfășura, la nivel local, o serie de evenimente menite să atragă atenția asupra prevenției violenței în bază de gen, în special în rândul femeilor în vârstă, un grup vulnerabil adesea trecut cu vederea.\n\nHelpAge Moldova încurajează societatea civilă să se implice în campania „16 Zile de Activism Împotriva Violenței în Bază de Gen” prin transmiterea mesajelor importante în cercul personal de prieteni și familie, informându-i despre importanța prevenirii violenței față de femei și fete. Organizația subliniază că fiecare contribuție este esențială în lupta împotriva acestui fenomen global.\n\nDe menționat că, campania se desfășoară anual, la nivel global, pentru a adresa una dintre cele mai răspândite încălcări ale drepturilor omului si anume drepturile femelilor: violența față de femei și fete. Campania începe la 25 noiembrie, Ziua internațională pentru eliminarea violenței împotriva femeilor, și se desfășoară până la 10 decembrie, Ziua drepturilor omului.În acest an, tema campaniei este „Către Beijing +30: Unite pentru a pune capăt violenței împotriva femeilor și fetelor” .\n\nHelpAge Moldova este o organizație non-guvernamentală ce are ca misiune de a promova bunăstarea și incluziunea femeilor și bărbaților în etate, de a reduce sărăcia și discriminarea la vârstă înaintată.",
    "metadata": {
      "original_file": "Expresul_Calarasi_0023.html"
    }
  },
  {
    "title": "Colectivele artistice de amatori din raionul Călărași au trecut un examen important",
    "content": "La sfârșitul lunii noiembrie, pe scena Casei Raionale de Cultură „Ion Ungureanu” din Călărași, mai multe colective artistice de amatori și-au demonstrat măiestria pentru confirmarea sau conferirea titlului „model”.\n\nAstfel de evenimente se desfășoară o dată la patru ani în toate raioanele republicii și are o importanță majoră pentru conducătorii și membrii formațiilor artistice, așa că emoțiile au fost la cote maxime.\n\nAproape toate cele 21 de colective artistice din instituțiile de cultură ale raionului Călărași, care și-a dorit titlul de „colectiv model”, au trecut testul, care a fost unul serios.\n\nCei care le-au apreciat calitățile artistice, repertoriul, ținuta scenică au fost, în marea lor majoritate, specialiști în domeniu, oameni care pricep foarte bine în tot ce ține de domeniul cultură: Sergiu Boboc, consultant principal Direcția Arte, Industrii Creative și Educației Artistică la Ministerul Culturii; Denis Gînga, șef Direcție Cultură Tradițională și arte contemporane la Centrul Național de Conservare și Promovare a Patrimoniului Cultural Imaterial; Ghenadie Tutunaru, specialist principal folclor; Claudia Șerșun, specialist principal folclor; Zinaida Țurcanu, vicepreședinta raionului Călărași, precum și Dumitru Trifan, șeful Direcției Cultură și Turism Călărași.\n\nÎmbrăcați în port popular, oamenii au cântat și au dansat, au adus fanfare, orchestre, au înscenat obiceiuri și tradiții și s-au întrecut în măiestrie. Chiar de la intrarea în Casa Raională de Cultură privirile tuturor au fost furate de expoziția amenajată de Tatiana Popa de la Palanca, care a reprezentat Centrul de Artizanat „Casa Părintească”.\n\nOlga Șpatacovschi, conducătoarea Formației Folclorice „Struguraș” de la Răciula ne-a spus că pentru colectivul său ziua atestării s-a transformat în sărbătoare: „Ne-am pregătit de la mic la mare pentru această zi, fiind un colectiv de maturi și de tineri. Cu greu, dar am îndeplinit cerințele impuse și credem că ne-am descurcat bine”\n\nVera Gore, membră a Ansamblului Folcloric „Rădenenii” de la Rădeni, ne-a spus că a avut emoții, chiar dacă formația are mai bine de zece ani de la fondare. „Am adus folclor autentic din zona noastră, iar acest eveniment este și un bun prilej de a face schimb de experiență cu alte colective, pentru a împrumuta unul de altul tot ce este mai frumos”.\n\nPotrivit membrilor juriului, cu toții s-au prezentat bine. „Este îmbucurător acest lucru. Atestarea a fost un examen, dar și o lecție pentru toți”, a precizat Dumitru Trifan. Colectivele și centrele meșteșugărești care au depus dosarele urmează a fi certificate. În ziua atestării aceștia au primit recomandări și sfaturi de la specialiști, care le vor prinde bine pe mai departe.",
    "metadata": {
      "original_file": "Expresul_Calarasi_0189.html"
    }
  },
  {
    "title": "Tinerii din Călărași vor avea acces la piața muncii prin proiectul \"Joboteca\"",
    "content": "La Călărași, se va desfăşura programul pilot de pregătire a tinerilor din Republica Moldova pentru piața muncii, numit Joboteca.\n\nAcest proiect se va desfășura în total în 24 de instituții școlare din 5 raioane, precum: Soroca, Nisporeni, Strășeni, Căușeni și Călărași. Perioada de implementare este până în anul 2024.\n\nPotrivit unui comunicat al Ministerului Educaţiei, în cadrul proiectului „JOBOTECA – program pilot pentru accesul tinerilor din Moldova la piața muncii” vor fi create spații „Joboteca”; vor fi realizate instruiri ale profesorilor care vor face din „Joboteca” un spațiu unde tinerii pot să găsească răspunsuri la întrebările care îi frământă legate de orientarea în carieră, antreprenoriat, își pot dezvolta abilități de viață și de încadrare în câmpul muncii, vor cunoaște ce oportunități de angajare și de dezvoltare a afacerilor sunt în comunitatea lor.\n\nDe asemenea, în cadrul proiectului vor fi fortificate competențele ONG-urilor locale pentru a dezvolta și implementa inițiative comunitare cu scopul de a ajuta copiii și tinerii să găsească oportunități de dezvoltare a competențelor de viață, de angajare și stagier\n\nProiectul, în valoare de peste un milion de euro, este implementat de Fundația Terre des hommes România și Terre des hommes Moldova, în parteneriat cu Ministerul Educației și Cercetării al Republicii Moldova, fiind finanțat de Uniunea Europeană.",
    "metadata": {
      "original_file": "Expresul_Calarasi_0473.html"
    }
  },
  {
    "title": "Secția consultativă a Spitalului raional Călărași a fost renovată",
    "content": "Pacienții de la Călărași, dar și cadrele medicale, se pot bucura de condiții mai bune de cazare şi tratament în toate secțiile Spitalului Raional.\n\nGrație unui proiect investițional oferit de Compania Națională de Asigurări în Medicină, Secția Consultativă a Spitalului raional Călărași a căpătat un nou aspect. Aici au fost tencuiți și zugrăviți pereții și tavanele, a fost demontată tâmplăria veche, s-a înlocuit gresia, s-a îmbunătățit sistemul de electricitate, au fost montate uși noi etc.\n\nÎn total, costurile pentru renovarea secției de la etajul II al spitalului sunt de peste 738 de mii de lei, dintre care 623 de mii au fost alocați din fondul de dezvoltare și modernizare a prestatorilor publici de servicii medicale al CNAM.\n\nContactat de „Expresul”, Ion Veveriță, directorul interimar al Spitalului raional Călărași, a declarat că în Secția consultativă s-a făcut în ultimii ani doar reparație cosmetică. „Era o aripă a edificiului care rămăsese cumva mai vitregită decât celelalte secții, care au trecut deja printr-o renovare capitală. Așa că am decis că ar fi cazul să creăm condiții optime pentru pacienții, dar și pentru lucrătorii medicali de la etajul doi al spitalului. Datorită banilor atrași prin acest proiect, s-a realizat un lucru bun, iar acum putem spune că avem o instituție și mai primitoare, cu servicii de calitate și condiții optime de activitate”, a afirmat Ion Veveriță.\n\nPentru a vedea cum stau lucrurile la Călărași, recent reprezentanții CNAM au efectuat o vizită de monitorizare la spital. Aceștia au constatat că activitățile de reparație a Secției consultative au fost realizate în corespundere cu prevederile proiectului și procesele-verbale de recepție a lucrărilor executate.\n\nPotrivit directorului interimar, la moment administrația instituției lucrează la un nou proiect, prin care își propun termoizolarea clădirii. „Până acum doar două aripi ale edificiului au trecut prin termoizolare, iar efectele acesteia au fost resimțite. Astfel vom putea eficientiza la maximum consumul de energie termică pe timp de iarnă”, a mai spus Ion Veveriță.\n\nDe notat că, anual, Secția consultativă a Spitalului Raional Călărași deservește un număr impunător de pacienți, care trece chiar și de 100 de mii persoane.",
    "metadata": {
      "original_file": "Expresul_Calarasi_0218.html"
    }
  },
  {
    "title": "Un bărbat din Călărași a fost prins în timp ce transporta lemne furate",
    "content": "Inspectorii de mediu din Călărași au intensificat acțiunile de verificare și control pentru a combate transportul ilegal de masă lemnoasă în zonă. În cadrul acestor operațiuni, o unitate de transport de modelul „Mercedes-Sprinter” ce transporta lemn de foc de specia salcâm în volum de patru metri cubi a fost stopată și supusă unei verificări amănunțite.\n\nÎn urma verificărilor s-a constatat că unitatea de transport nu deținea actele legale de proveniență pentru masa lemnoasă transportată. Ca urmare, masa lemnoasă a fost depozitată la Ocolul Silvic Călărași, sub supravegherea Întreprinderii de Stat pentru Silvicultură din Călărași, în timp ce proveniența acesteia va fi stabilită în mod oficial.\n\nInspectorii au întocmit un proces-verbal de contravenție conform prevederilor articolului 95 alineatul (2) din Codul Contravențional al Republicii Moldova, aplicând o amendă în valoare de 1000 de lei în acest caz.\n\nÎn timpul acțiunilor de verificare, a fost identificată și o altă unitate de transport de modelul „ZIL-131”, în care erau transportate vreascuri utilizabile.\n\nAceastă transportare s-a realizat în conformitate cu documentele legale, fiind însoțită de o factură fiscală corespunzătoare.\n\nInspectoratul pentru Protecția Mediului subliniază că aceste acțiuni demonstrează angajamentul inspectorilor de mediu în protejarea resurselor naturale și combaterea activităților ilegale care afectează mediul înconjurător.",
    "metadata": {
      "original_file": "Expresul_Calarasi_0131.html"
    }
  },
  {
    "title": "Bustul lui Vasile Țanțu a fost sfințit la Horodiște, pe locurile unde a copilărit",
    "content": "Lume multă, de pe ambele maluri ale Prutului, s-a adunat pe data de 1 decembrie în curtea Muzeului din satul Horodiște, raionul Călărași, pentru a participa la sfințirea bustului lui Vasile Țanțu, un important om politic din Basarabia Interbelică. Cei de față au cinstit memoria reputatului profesor, fost prefect al județelor Chișinău și Hotin și deputat în parlamentele de la Chișinău și București.\n\nCu flori în mână și cu tricolorul la purtător, cei de față au asistat la slujba de sfințire a bustului lui Vasile Țanțu, originar din satul Horodiște, de la nașterea căruia se fac 140 de ani. Oaspeți de la noi, dar și din România, printre care deputați și politicieni, au ascultat alocuțiunile invitaților și și-au amintit de figura celui care, fiind membru al Sfatului Țării, a votat pentru Marea Unire de la 1918. Nu au lipsit nici cântecele patriotice și poeziile rostite de copiii de la gimnaziul din sat.\n\nInițiativa de a instala un bust în memoria lui Vasile Țanțu îi aparține unui promotor al idealului unirii – Oleg Chicu, președintele Asociației Obștești ”Horodiștea Codrenilor”. Acesta a recunoscut că drumul parcurs pentru a-și vedea realizat visul a fost unul destul de complicat. ”Drumul a fost lung și pe alocuri anevoios, dar iată că azi, într-o zi atât de importantă pentru neamul românesc, am dezvelit și sfințit bustul lui Vasile Țanțu la Horodiște. Am făcut un apel către toți oamenii de bună credință, săteni, unioniști, autorități, dar înțeleg că trecem printr-o perioadă mai dificilă și din acest motiv a mers destul de greu colectarea de fonduri. Totuși, atunci când ai o dorință și reușești să aduni oameni în jurul acesteia, mai devreme sau mai târziu ajunge să se îndeplinească”, ne-a mărturisit Oleg Chicu.\n\nPrezent la ceremonia de inaugurare a bustului, Sergiu Artene, vicepreședintele raionului Călărași, ne-a spus că evenimentul s-a încadrat perfect în contextul Zilei Românilor de pretutindeni. ”E un eveniment extrem de frumos, mai ales că se ține aici, la Horodiște, la baștina lui Vasile Țanțu, unde s-a pus temelia unui început al românismului. Îmi pare rău că această lucrare nu a fost realizată de autoritățile locale, dar mă bucur că există oameni precum Oleg Chicu, care a reușit să o ducă la bun sfârșit mai mult pe cont propriu. Prin astfel de gesturi întoarcem copiii cu fața spre românism și semănăm în sufletele lor dragostea față de țară și față de neam”, a declarat Sergiu Artene.\n\nȘi Tatiana Rotari, șeful-adjunct al Oficiului Teritorial Ungheni al Cancelariei de Stat, a lăudat inițiativa horodiștenilor de a înălța un bust nu departe de locul unde se află și casa unde a copilărit Vasile Țanțu. ”Este de apreciat atunci când astfel de personalități marcante, care au luptat pentru valorile și idealul românesc își găsesc omagiul în satul de baștină. Trebuie să cinstim memoria lui Vasile Țanțu, să-i apreciem munca pe care a depus-o atunci când aflându-se în funcții importante a votat pentru unire”, a afirmat Tatiana Rotari.\n\nLa inaugurare au participat mai multe personalități de vază de pe ambele maluri ale Prutului, printre care: Consulul din cadrul biroului consular al României la Ungheni – Sorin Bădulescu, o delegație de deputați din parlamentul României în frunte cu Bogdan-Ionel Rodeanu, deputatul din parlamentul R. Moldova – Lilian Carp, Colonelul parașutist și membrul Asociației Naționale a Parașutiștilor din România „Condor” – Pavel Sandu, istoricul Ion Negrei, ex-Ministra Tineretului și Sportului – Loretta Handrabura, Liga Studențilot Iași, Liga Studenților din Basarabia, AO „Faptă nu Vorbă” și alții.\n\nEvenimentul s-a încheiat cu Hora Unirii la care oamenii s-au prins de mâini și au umplut ograda muzeului din sat, care deja de mai multă vreme poartă numele lui Vasile Țanțu. Edificiul a găzduit, începând cu anul 1896, școala din sat, unde istoricii presupun că a învățat și Vasile Țanțu o perioadă.\n\nNotă: Viața lui Vasile Țanțu pare desprinsă din film. Acesta a murit în anul 1937, la vârsta de 55 de ani, după o boală gravă, la spitalul din Iași, fiind înmormântat de autoritățile române cu funeralii naționale. Odată cu ocuparea Basarabiei, la 1940, NKDV-ul i-a căutat pe toți cei care au votat unirea, pentru a se răzbuna. Pe Vasile Țanțu, plecat în lumea celor drepți, nu l-au mai găsit. În schimb, i-au găsit, la Chișinău, pe doi dintre fiii săi, care au fost împușcați și aruncați într-o groapă cu var alături de alți martiri. Cel de-al treilea fiu, Mihai Ţanţu, a fost arestat de comuniști și condamnat la 25 de ani de închisoare.",
    "metadata": {
      "original_file": "Expresul_Calarasi_0424.html"
    }
  },
  {
    "title": "Un tânăr din raionul Călărași a fost reținut pentru comercializarea drogurilor",
    "content": "Un tânăr de 21 de ani din raionul Călărași a fost reținut de polițiștii din sectorul Botanica din Chișinău, fiind suspectat de păstrarea și realizarea drogurilor. Acesta a fost stopat de către angajații BPRO pe o stradă din capitală. Asupra sa, polițiștii au depistat un pachet suspect cu o substanță asemănătoare drogului.\n\nLa domiciliul bănuitului a fost efectuată o percheziție autorizată, unde au fost depistate cântare de înaltă precizie, înscrisuri de ciornă, benzi adezive de diferite culori și circa 250 de pachețele cu substanțe asemănătoare drogurilor cu greutatea totală de aproximativ 500 gr.\n\nValoarea estimativă a drogurilor, care se presupun a fi de tip PVP (sare) și mefedronă, este de circa 150 000 de lei. Pachetul a fost ridicat, sigilat și expediat la Centrul tehnico-criminalistic și expertize judiciare al IGP pentru expertiză.\n\nBănuitul a fost reținut pentru 30 de zile. Acesta este cercetat penal pentru circulația ilegală a drogurilor, etnobotanicelor sau analogilor acestora în scop de înstrăinare.",
    "metadata": {
      "original_file": "Expresul_Calarasi_0074.html"
    }
  },
  {
    "title": "Raionul Călărași se află printre raioanele unde se înregistrează un număr sporit de arderi necontrolate",
    "content": "Raionul Călărași se află printre primele raioane unde se înregistrează un număr sporit de arderi necontrolate. Potrivit lui Nicolai Steclari, șeful Secției Situații Excepționale Călărași, în perioada 1 ianuarie – 28 martie 2024, echipa de pompieri profesioniști din Călărași, dar și pompierii voluntari din localitățile Onișcani, Bravicea și Sipoteni, au intervenit în circa 49 de intervenții, în urma cărora a avut de suferit o suprafață de circa 200 hectare. „Incendiile au izbucnit drept urmare a acțiunilor de igienizare a terenurilor, precum şi aprinderii ilicite a vegetaţiei uscate. Cu siguranță statistica ar arăta cifre mai mari dacă cetățenii nu ar fi intervenit la lichidarea incendiului de vegetație fără a mai solicita serviciile de pompieri”, a subliniat Nicolai Steclari.\n\n„În unele cazuri, cetățenii ard miriștile, resturile menajere ori vegetația uscată în lipsa măsurilor de apărare împotriva incendiilor, în condiții de vânt ori amplasând grămezile ce urmează a fi distruse prin ardere în apropierea șoproanelor locative, adăposturilor de animale sau furajelor, ceea ce conduce la propagarea rapidă a focului la gospodării, anexele acestora, precum şi masive forestiere, înregistrându-se pagube mari. Este important să menționăm că aceste arderi de vegetație au și un impact negativ asupra mediului înconjurător”, a mai adăugat Nicolai Steclari.\n\nAstfel, pentru evitarea producerii arderilor necontrolate în acestă perioadă când vântul suflă mai puternic decât de obicei, Serviciul Prevenție a Secției Situații Excepționale Călărași vine cu un apel către cetățeni de a respecta măsurile specifice de prevenire a incendiilor, dar și să vină în ajutor mediului ambiant și serviciilor de Protecția a Mediului.\n• nu utilizați focul deschis în locuri cu pericol de incendiu și pe timp de vânt;\n• nu utilizați focul deschis la o distanță mai mică de 50 m față de clădiri, instalații, materiale sau substanțe combustibile;\n• nu aruncaţi mucuri de ţigară, chibrituri aprinse sau materiale care mocnesc în vegetaţia uscată;\n• cetățenii să se adreseze la primării în ceea ce privește planificarea zilelor și locurilor special amenajate pentru adunarea resturilor menajere și vegetației uscată din localitate;\n• supravegheați în permanență copiii și interziceți-le jocul acestora cu surse care ar putea provoca incendii (chibrituri, brichete, etc.);\n• la depistarea focarelor de ardere apelaţi la numărul de telefon 112 şi, după posibilitate, întreprindeţi măsuri de lichidare a arderii, respectând măsuri de securitate, sau părăsiţi locul arderii acoperind gura şi nasul cu o ţesătură umedă.\n\n„Arderea în câmp deschis a resturilor vegetale de orice provenienţă se sancționează cu amendă de la 200 la 300 de unități convenționale (10000 – 15000 lei) aplicată persoanei fizice sau cu muncă neremunerată în folosul comunității de la 40 la 60 de ore, sau cu amendă de la 600 la 800 de unități convenționale (30000 – 40000 lei) aplicată persoanei juridice, cu sau fără privarea de dreptul de a desfășura o anumită activitate pe un termen de la 3 luni la un an”, a specificat șeful Secției Situații Excepționale.",
    "metadata": {
      "original_file": "Expresul_Calarasi_0127.html"
    }
  },
  {
    "title": "Se scumpește apa la Călărași. Cât vor achita consumatorii casnici",
    "content": "Consumatorii casnici din Călărași vor achita mai mult pentru serviciul de alimentare cu apă și de canalizare. Decizia a fost luată în cadrul ședințe Agenției Naționale pentru Reglementare Energetică.\n\nPrin urmare, pentru serviciul de alimentare cu apă tehnologică: consumatorii casnici vor achita – 27,14 lei/m 3 (+4,64 lei/m 3 față de tariful în vigoare) în timp ce prețul pentru consumatorii noncasnici rămâne la același nivel ca și tariful în vigoare – 39,00 lei/m 3 .\n\nDe asemenea, au fost emise avize privind cuantumul tarifelor pentru furnizarea și prestarea serviciului public de alimentare cu apă, canalizare și epurare a apelor uzate de către Î.M. „Gospodăria Comunal-Locativă Călărași”: pentru prestarea serviciului public de canalizare și de epurare a apelor uzate în mărime de 22,69 lei/m 3 .\n\nHotărârile respective vor intra în vigoare la data publicării în Monitorul Oficial al Republicii Moldova.",
    "metadata": {
      "original_file": "Expresul_Calarasi_0062.html"
    }
  },
  {
    "title": "Cinci familii de la Sadova și-au trecut numele în Cartea de Onoare a Cuplurilor de Aur",
    "content": "Pe 13 noiembrie, la Sadova a fost mare sărbătoare. Tradiția începută acum nouă ani, ca autoritățile publice locale să aducă un omagiu cuplurilor longevive din sat, a fost reluată după perioada de pandemie.\n\nÎn acest an, cinci ”perechi de îndrăgostiți” cu părul cărunt și mâinile bătătorite au fost felicitate de copii, nepoți și de alte persoane apropiate. Evenimentul a fost unul plin de emoție și amintiri, iar atmosfera a fost una caldă. Omagiații au primit diplome și daruri din partea primăriei, iar artiștii locului, alături de elevii de la gimnaziul din localitate au venit cu un adevărat recital de melodii de suflet. \n\n Potrivit Ecaterinei Ciubuc, secretarul Consiliului local Sadova, sărbătorirea familiilor care au rotunjit cinci decenii de viață de familie a fost un eveniment cu conotație dublă. ”Prin asemenea evenimente de suflet se încearcă pe de o parte scoaterea din rutină a persoanelor în etate din localitate, iar pe de altă parte – aducerea lor drept exemplu de stoicism și răbdare pentru tinerii din sat. Aceste cupluri de oameni cu adevărat gospodari au rezistat timpului și au depășit toate greutățile împreună. Fie că au muncit în educație, în medicină, au fost șoferi sau simpli agricultori – cu toții sunt oameni respectați în comunitate și apreciați pentru felul lor de a fi ”, a declarat secretara.\n\nCele cinci perechi: Efimia și Grigore Bocan, Vasilina și Simion Bolea, Constantin și Natalia Mereacre, Andrei și Elena Lungu, dar și Mara și Nicolae Rusu au semnat, pe rând, în Cartea de Onoare a Cuplurilor de Aur. Totodată, sărbătoriții au fost îndemnați să-și reînnoiască jurămintele de dragoste de față cu toată lumea. Aceștia au trecut și prin mai multe probe: au rupt colacul mirilor, s-au întrecut în dansuri în perechi, au avut de făcut o declarație de dragoste și au dezvăluit tuturor cum a avut loc prima lor întâlnire.\n\nTotodată, aceste cinci cupluri care au rezistat timpului și-au împărtășit rețeta durabilității căsniciilor lor – toleranță, sprijin reciproc, de încredere și respect.\n\n”Sigur că le place foarte mult gospodarilor din sat să se întâlnească în asemenea împrejurări, să servească un pahar de șampanie și să depene amintiri. Cu toții își amintesc de tinerețe, de încercările grele ale vieții, dar și de momentele fericite prin care au trecut împreună. Noi vom încerca să continuăm tradiția și în anii care vin.”, a mai adăugat Ecaterina Ciubuc.",
    "metadata": {
      "original_file": "Expresul_Calarasi_0432.html"
    }
  },
  {
    "title": "Sănătatea, ca mod de viață – cea mai mare preocupare a unui tânăr antreprenor de la Călărași",
    "content": "Ion Bobeica a amenajat un studiou de bronzare la subsolul Incubatorului de Afaceri din orașul Călărași, inspirându-se de la încăperile similare pe care le-a văzut în țările în care a mers la competiții sportive\n\nDeschiderea solarului a avut loc zilele trecute, iar oamenii care au aflat noutatea, au și început să bată la ușă pentru a obține un bronz perfect.\n\nIon Bobeica este de 14 ani antrenor de judo și sambo la Școala Sportivă ”Mihai Viteazul” din orașul Călărași, dar și profesor de sport la Gimnaziul din satul Sadova, unde a câștigat și Proiectul ”Judo în școli”. Tânărul și-a încercat norocul și în străinătate, dar a reveit acasă hotărât să-și pună pe roate o afacere proprie. Zis și făcut. De aproximativ cinci ani, Ion Bobeica are propriul club de arte marțiale și gimnastică, unde pregătește campioni, care culeg laurii pe la diverse competiții naționale și din afară. Sala nu este niciodată pustie, pentru că antrenorul a fost primul care a adus boxul și K1 într-o sală din Călărași, iar de la o vreme antrenează și gimnaste. Mai nou, tânărul a decis să-și deschidă și un studiou de bronzare.\n\n”Am o fost o perioadă nu prea mare în Franța, dar am avut ocazia să călătoresc destul de mult și în lumea sportului în întreaga Europă, astfel că am putut vedea multe practici bune de implementat acasă. Ideea de a amenaja un studio de bronzare am preluat-o mai ales că am primit și sugestii din partea mai multor doamne și domnișoare din oraș, care și-ar fi dorit un bronz perfect, fără a fi nevoite să meargă la Chișinău, sau în alte localități”, povestește tânărul pentru care modul sănătos de viața a devenit demult o prioritate.\n\nIon a achiziționat un aparat de bronzare din Germania, de ultimă generație, iar în scurt timp își propune să mai aducă unul, la fel de performant și inofensiv pentru sănătatea clienților. ”Este deja demonstrat că expunerea în exces la soare este mult mai periculoasă decât cele câteva minute petrecute în solar”, a precizat Ion Bobeica. În plus, fiind primul și unicul solar din regiune, proprietarul ne-a dat asigurări că operează cu prețuri mult mai mici decât în capitală.\n\nSolarul, care este unul spațios, dotat cu o sală de așteptare și alte comodități, este amenajat la subsolul Incubatorului de Afaceri. După ani buni în care a stat neutilizat, subsolul clădirii a fost renovat grație unui proiect în valoare de 10 mii de euro, în urma unui parteneriat al instituției cu Consiliul raional Călărași.\n\nVictor Ambroci, managerul incubatorului, spune că noua afacere pusă pe roate de rezident va aduce plusvaloare instituției și va diversifica gama de servicii pe care le pune la dispoziție acest edificiu.\n\n”Menirea incubatorului este de a iniția și a dezvolta afaceri la nivel de regiuni, iar ideea de afaceri pe care o dezvoltă Ion Bobeica se pliază exact pe nevoia și necesitățile cetățenilor. Ne bucurăm mult că afacerile în incubator se diversifică. Am reușit să reabilităm subsolul clădirii și astfel s-au oferit spații pentru șase companii noi din domeniul producerii și prestărilor de servicii, iar astfel oferim noi locuri de muncă împreună cu rezidenții și reducem șomajul la nivel de regiune”, a conchis Victor Ambroci.\n\nÎn incinta incubatorului activează la moment 44 de rezidenți, precum și doi rezidenți virtuali. Majoritatea afacerilor sunt gestionate de tineri, care au șansa de a beneficia aici de suport informațional, de a fi parte în diverse programe pentru antreprenorii începători, iar spațiile pe care le închiriază sunt la cel mai redus preț de pe piață.",
    "metadata": {
      "original_file": "Expresul_Calarasi_0259.html"
    }
  },
  {
    "title": "Centrul de Sănătate Prietenos Tinerilor „Vita Longa” din Călărași a organizat un concurs al scrisorilor, scrise pentru o persoană dragă, ce consumă tutun și alcool",
    "content": "Un concurs mai deosebit a fost organizat pe parcursul lunii decembrie 2023 de către Centrul de Sănătate Prietenos Tinerilor „Vita Longa” de la Călărași. Este vorba de un concurs al scrisorilor, scrise pentru o persoană dragă care consumă alcool sau folosește tutun, mesajul cheie al căreia să fie rugămintea de a renunța la aceste acțiuni.\n\nInițiativa are loc în contextul orelor informative cu tematica „Impactul consumului de alcool și al produselor noi de tutun asupra organismului uman”, petrecute în instituțiile de învățămînt din raion în perioada lunilor septembrie-noiembrie 2023.\n\n„Scrierea scrisorii va ajuta elevii să înțeleagă mai bine de ce este important de a încuraja o persoană să renunțe la tutun și alcool”, ne spune Lina Tataru, coordonatoarea proiectului.\n\nAstfel, scrisorile nu au întârziat să fie scrise și trimise. Potrivit organizatorilor, la concurs s-au înscris 280 de participanți.\n\nAm citit o parte din scrisori, iar una dintre scrisori o puteți citi în rândurile ce urmează:\n\n„ Dragă, tată! Ai copii mari, dar tu nu ne suni să ne întrebi ce facem și cum ne simțim. Noi când o facem, ești beat și fumezi continuu, spunându-ne că nu vrei să sau nu ai ce vorbi cu noi.\n\nEști peste hotare și ne este greu fără tine. Jignirile spuse nouă sau mamei ne fac să nu mai vrem să revii acasă. Să știi că acasă nu-i atât de de bine, nouă, banii trimoiși de tine nu ne ajung pentru că cheltui mult pe alcool și țigări, iar nouă ne trimiți puțini bani. Noi suntem elevi și avem nevoie de mai multe lucruri pentru școală.\n\nCu toate astea, tată, eu îmi doresc o familie întreagă, unită și sănătoasă. Hai să începem cu toții o viață nouă – fără tutun și alcool. Să vezi ce-i frumoasă viaa fără ele. Ce minunate sunt diminețile de iarnă și amurgul serilor de vară cu mintea limpede. Să ajungi cu plete dalbe și să-ți iei în brațe nepoții, să rămâi în casuța noastr cu măicuța. Mi-e teamă că nu vei ajunge să mergi în toiag, iar noi vom rămâne prea devreme fără tine. Te rog, fii de acord cu mine și hai să-ți arătăm un alt univers, unde toți vom fi fericiți. Cu mult respect, fiica ta”\n\nElevii participanți au fost menționați cu premii semnificative, iar două instituții de învățământ din raionul Călărași care au trimis cele mai creative texte, au primit în dar câte o tablă magnetică.\n\nElevii participanți au fost menționați cu premii semnificative, iar două instituții de învățământ au primit în dar cite un flip chart (tablă magnetică ).\n\nMenționăm că, concursul a fost organizat în cadrul proiectului „Prevenirea riscurilor de îmbolnăvire în urma consumului de alcool și a produselor noi de tutun, finanțat de către Compania Naționale de Asigurări în Medicină.\n\nPotrivit Linei Tataru, scopul proiectului este îmbunătățirea cunoștințelor populației în domeniul sănătății prin desfășurarea unor măsuri educaționale adaptate de intervenție în localitățile și instituțiile de învățământ din raionul Strășeni și raionul Călărași și promovarea adoptării comportamentelor sănătoase la toate etapele vieții în vederea reducerii consumului de alcool și produselor noi de tutun la copii și adolescenți.",
    "metadata": {
      "original_file": "Expresul_Calarasi_0170.html"
    }
  },
  {
    "title": "Comunitățile locale din Ungheni și Călărași cu cele mai bune practici urmează să fie descoperite în cadrul Programului Bunelor Practici",
    "content": "Cele mai inovative proiecte de bune practici din 38 de comunități din Republica Moldova urmează să fie vizitate în următoarea perioadă pentru a vedea pe viu modalitatea de implementare a istoriilor de succes. Localitățile au fost selectate pe 2 septembrie, de către membrii Grupului Coordonator al Programului Bunelor Practici ale Autorităților Publice Locale din Moldova în cadrul unei ședințe. Programul Bunelor Practici ale Autorităţilor Publice Locale din Moldova este implementat de către IDIS „Viitorul” cu suportul Consiliului Europei și are scopul de a identifica, promova și disemina inițiativele inovative și eficiente din administrația publică locală din Republica Moldova.\n\nPrintre bunele practici cu care se mândresc localitățile din raioanele Ungheni și Călărași și care urmează a fi vizitate sunt:\n• Mobilizând comunitatea, reparăm terenul sportiv pentru un sport de egalitate (or. Cornești)\n\nÎn cadrul competiției din acest an participă 84 dintre cele mai inovative bune practici, implementate de 57 de comunități locale din Moldova în perioada 2020-2022. Secțiunile la care au aplicat administrațiile publice locale sunt: 1. Guvernare transparentă pentru o administrație publică inteligentă; 2. Dezvoltare locală prin solidaritate comunitară; 3. Tradiții autentice acasă; 4. Infrastructură comunitară pentru revitalizare socială.\n\nÎn ce priveşte repartizarea practicilor pe regiuni, zona de Centru rămâne a fi cea mai activă, ca și în anii precedenți. Prin urmare, din Centru au fost depuse 48 de bune practici din 31 comunități, din regiunea de Sud – 23 bune practici din 17 comunități, iar 13 bune practici din nouă comunități au fost depuse din regiunea de Nord a republicii.\n\n„Bunele practici depuse de autoritățile publice locale în acest an merită să fie descoperite și replicate și de alte comunități din țara noastră”, a menționat Tatiana Badan, președinta CALM.\n\nDupă ce vor fi vizitate, comunitățile vor organiza zilele ușilor deschise, iar cele mai bune exemple de bună practică vor fi incluse într-o Antologie a bunelor practici și vor fi premiate în cadrul unei ceremonii festive, la finele anului 2022.\n\nProgramul Bunelor Practici ale Autorităţilor Publice Locale din Moldova a fost lansat în anul 2005, cu suportul Consiliului Europei și implementat de către IDIS „Viitorul”. Scopul acestei program este acela de a identifica și disemina inițiative inovative și eficiente din administrația publică locală din Republica Moldova, precum și a face cunoscute experiența și rezultatele remarcabile ale autorităților și instituțiilor publice locale din țară.",
    "metadata": {
      "original_file": "Expresul_Calarasi_0465.html"
    }
  },
  {
    "title": "Un sfert de secol dedicat picturii și conexiunii cu frumosul",
    "content": "Un vernisaj de zile mare s-a desfășurat la Muzeul de Istorie și Etnografie din orașul Călărași. Protagonista evenimentului, profesoara de arte vizuale Ana Caraman, a fost înconjurată de prietenii, colegii și discipolii săi, care i-au admirat lucrările de o rară frumusețe, oferindu-i flori și recunoștință.\n\nLa începutul acestei toamne s-au împlinit exact 25 de ani de când profesoara Ana Caraman și-a început activitatea la Școala de Arte “George Enescu”, modelând de-a lungul vremii o multitudine de talente printre micii artiști plastici călărășeni. „Anume acest prilej a generat ideea de a organiza o seară de creație în compania celor mai buni prieteni și colegi pe care îi am. Am acceptat invitația celor de la muzeu, cu gândul la discipolii mei, la artă și la tot ce înseamnă frumosul în toată complexitatea sa. Am trăit emoții unice, de rară satisfacție spirituală, care mă motivează să muncesc în continuare pentru a promova arta și pentru a cultiva simțul estetic în inimile copiilor pe care îi învăț”, a declarat Ana Caraman.\n\nPe lângă faptul că muncește de un sfert de secol la Școala de Arte și la Liceul Teoretic ”Vasile Alecsandri”, acolo unde predă pictura, Ana Caraman mai este cunoscută și prin faptul că se implică activ într-o mulțime de proiecte și acțiuni de voluntariat. Picturile sale au împânzit orașul în ultimii ani, fie că e vorba despre vreun zid, o stație de așteptare, un izvor, o mini-bibliotecă în aer liber sau alte locuri publice din Călărași. Totodată, autoarea este cunoscută și prin faptul că de la o vreme coase ii de o rară frumusețe, fiind membră activă la „Șezătoarea Călărași Coase Cămăși cu Altiță” de la muzeu.\n\nPe toată durata evenimentului de luni, atmosfera a fost una caldă și plină de emoție, pentru că s-au depănat amintiri, iar câțiva copii talentați de la Școala de Arte au încântat inimile celor de față cu melodii frumoase.\n\nMargareta Florea, vicepreședinta raionului Călărași a felicitat-o pe autoare pentru picturile sale colorate și pline de amintiri despre Călărași. „Expoziția de picturi, dedicată orașului natal, Călărași, e o dovadă a talentului și a spiritului patriotic, inoculate în sufletul artistei. În cadrul activităților practice, pe care le-a moderat doamna Ana Caraman, a antrenat cu iscusință participanții, conferind serii atmosfera plăcută, în spirit creativ. Îi urăm succese în continuare, reușindu-i să aducă multă culoare în sufletele elevilor, ale călărășenilor și în spațiile publice”, a punctat Margareta Florea.\n\nLa rândul său, Doina Harea, viceprimara orașului Călărași, s-a declarat îndrăgostită de creația autoarei.”Ne cunoaștem de multă vreme și mereu am admirat înaltele calități omenești și profesionale ale Anei Caraman. Este un suflet de o rară sensibilitate, care reușește să transmită multă lumină în jurul său. Mă bucur că am ocazia de a o descoperi și din altă perspectivă, cea de veritabil artist plastic, talentat și plin de originalitate”, a punctat viceprimara.\n\nÎn a doua parte a evenimentului, după ce au fost admirate picturile expuse ale autoarei, cei prezenți la seara de creație au avut șansa de a se antrena într-un veritabil atelier de pictură moderat de Ana Caraman. Exercițiul s-a dovedit o adevărată terapie pentru suflet, o inovație pe gustul tuturor, mai ales ca s-a pictat în vin și în cafea, două tehnici deosebite pe care profesoara le mânuiește spectaculos.\n\nZecile de picturi semnate de Ana Caraman, care oglindesc cele mai frumoase locuri din urbea în care s-a născut și a crescut, rămân a fi expuse la muzeu, iar toți cei îndrăgostiți de artă pot merge la muzeu ca să le admire în săptămânile care vin.",
    "metadata": {
      "original_file": "Expresul_Calarasi_0035.html"
    }
  },
  {
    "title": "Lichidarea gunoiștilor neautorizate – un obiectiv al autorităților de la Tuzara",
    "content": "La inițiativa primarului comunei Tuzara nou ales, Ion Rîpa, gunoiștea din centrul satului Novaci, parte a comunei Tuzara, a fost lichidată. Aceasta a fost formată acu mai bine de 20 de ani în urmă, are o suprafață de peste un hectar și se afla în imediata apropiere a instituțiilor de învățământ școlar și preșcolar.\n\n„Deoarece sunt alocați bani publici pentru asemenea acțiuni, depozitarea deșeurilor pe acest teritoriu este strict interzisă și va fi sancționată conform prevederilor legale”, a scris pe rețelele sociale, Primăria comunei Tuzara.\n\nDupă ce gunoiștea a fost lichidată, pentru care s-au cheltuit 12 mii 800 lei din bugetul local, teritoriul a început să fie și amenjat. Aici au fost plantați și primii 200 de puieți de arbori, după care urmează alte câteva sute de puieți, imediat ce timpul de afară va permite. Aceștia au fost donați de Întreprinderea pentru Silvicultură Călărași.\n\nTotodată, cu o contibuție de 200 de puieți a venit și consăteanul Andrei Nichitov. „Salutăm propunerea de amenajare a terenului și plantare a copacilor în zona unde, neapărat, vom contribui. Salutăm toate inițiativele bune care urmează! Așteptăm un răspuns pozitiv de la toți oamenii. Doar solidari, receptivi și înțelegători se fac lucruri frumoase și bune pentru noi și pentru viitorul nostru”, a venit cu un comentariu, Andrei Nichitov.\n\n„Așteptăm cu nerăbdare să ne bucurăm de toate parcurile comunei, la primăvară”, a comentat o altă localnică, Ana Crăciun.\n\nDe altfel, primarul Ion Rîpa, a menționat că în primul său mandat, un accent deosebit îl va pune pe combaterea gunoiștilor neautorizate din cele trei localități din componența comunei: Tuzara, Novaci și Seliștea Nouă.\n\nAnterior, a fost amenajat teritoriul de pe fostul cimitir, de la Seliștea Nouă. Potrivit primarului, aici au fost plantați câțiva pomi decorativi, după care urmează a fi instalată și o placă comemorativă cu numele persoanelor înmormântate aici cu sute de ani în urmă.\n\nDe altfel, Ion Rîpa spune că are numeroase planuri de dezvoltare și înverzire a comunei Tuzara: reconstrucția sistemului de iluminat stradal în Seliștea Nouă și Tuzara, alimentarea satului Novaci cu apă, crearea unui plan urbanistiz genereal al comunei, etc. Suntem într-o conlucrare activă cu Întreprinderea pentru Silvicultură Călărași și urmează că în viitorul apropiat să împădurim 30 de hectare de teren, urmează în primăvară să obținem autorizația pentru curățirea arborilor degratață ș.a. Lucruruile frumoase abia încep la Tuzara”, a dat asigurări primarul.",
    "metadata": {
      "original_file": "Expresul_Calarasi_0171.html"
    }
  },
  {
    "title": "Călărășenii vor avea apă potabilă. Construcția apeductului magistral a fost declarată utilitate publică de interes național",
    "content": "Guvernul a dat aviz pozitiv proiectului de lege privind declararea utilității publice de interes național a lucrărilor de construcție a apeductului magistral Chișinău – Strășeni – Călărași.\n\nDocumentul stă la baza realizării Proiectului „Îmbunătățirea infrastructurii de apă în Moldova Centrală”, finanțat de Guvernul Federal German, prin intermediul Băncii Germane de Dezvoltare KfW, și de Fondul Național pentru Dezvoltare Regională și Locală.\n\nProiectul prevede construcția în prima fază a apeductului magistral Chișinău – Strășeni – Călărași. Acesta va asigura transportul apei potabile către orașele Strășeni și Călărași, pe o lungime de circa 53 km, cu infrastructura conexă.\n\nFaza I are acoperire financiară din partea Guvernului Federal German, prin intermediul Băncii Germane de Dezvoltare KfW, sub formă de grant în valoare de 15 milioane de euro, iar contribuția Guvernului Republicii Moldova este echivalentul sumei de 1.6 milioane de euro, mijloacele financiare fiind asigurate prin alocații anuale în FNDRL.\n\nLucrările de construcție specifice pentru Fazele II și III ale proiectului, ce vizează extinderea rețelelor de alimentare cu apă în localitățile raioanelor Strășeni și Călărași, nu sunt subiecte de declarare a utilității publice de interes național și nu cad sub incidența prezentei legi, fiind subiecte de declarare a utilității publice de interes local.\n\nProiectul este implementat de către ADR Centru, iar în acest scop au fost semnate și ratificate acordurile de finanțare dintre Republica Moldova și Banca Germană pentru Dezvoltare KfW, în valoare totală de 25 milioane de euro. În cadrul proiectului a fost aprobată contribuția obligatorie a FNDRL, în suma echivalentă a 2,6 milioane de euro.\n\nImplementarea proiectului va oferi acces la apă potabilă din sursă sigură pentru circa 170 mii de cetățeni din localitățile raioanelor Strășeni și Călărași, precum și prestarea serviciilor calitative de aprovizionare cu apă.",
    "metadata": {
      "original_file": "Expresul_Calarasi_0464.html"
    }
  },
  {
    "title": "Liderii sindicali din raionul Călărași și-au consolidat capacitățile în prevenirea și eliminarea violenței și hărțuirii în lumea muncii",
    "content": "Circa 30 de lidere și lideri sindicali din raionul Călărași și-au consolidat capacitățile în prevenirea și eliminarea violenței și hărțuirii în lumea muncii, în cadrul unui seminar de instruire organizat la data de 8 octombrie curent de Confederația Națională a Sindicatelor din Moldova (CNSM), cu suportul Organizației Internaționale a Muncii (OIM).\n\nAgenda activității a cuprins discuții despre rolul și importanța Convenției OIM nr. 190 privind eliminarea violenței și hărțuirii în lumea muncii, forme de discriminare în lumea muncii, criterii și mecanisme de protejare, hărțuirea și formele de manifestare ale acesteia, tipuri de violență, inclusiv violența bazată pe gen, mecanismele de protecție împotriva violenței și hărțuirii.\n\nÎn cadrul activității, Lilia Franț, vicepreședintă a CNSM , a specificat că este important ca până la data intrării în vigoare a Convenției OIM nr. 190 (19 martie 2025), societatea să fie bine informată despre prevederile acesteia, iar liderii și activiștii sindicali să fie instruiți pentru a se implica în prevenirea, dar și eliminarea violenței și a hărțuirii în lumea muncii.\n\nLa rândul său, Angela Otean, președintă a Comisiei de Femei a CNSM, formatoare sindicală națională, și-a exprimat speranța că astfel de activități de instruire vor contribui la o mai bună conștientizare a importanței Convenției OIM nr. 190, prevenirea și identificarea acțiunile de manifestare a violenței și hărțuirii, dezvoltarea mecanismelor care să includă politici de prevenire și combatere a violenței și hărțuirii la nivel de unitate.\n\nCei prezenți au subliniat că problemele abordate pot fi soluționate prin dialog social, conjugarea eforturilor sindicatelor și angajatorilor având un rol-cheie în a atinge schimbări pozitive la locul de muncă, conform prevederilor și recomandărilor Convenției OIM nr. 190, pentru o mai bună protecție a lucrătorilor, contracararea oricăror forme de violență și raportarea operativă a acestora.\n\nAmintim că, CNSM și OIM au lansat, la data de 18 iunie 2024, proiectul de consolidare a capacităților liderilor și activiștilor sindicali privind eliminarea violenței și hărțuirii în lumea muncii. Prin intermediul acestui proiect, Confederația și-a propus să pregătească colectivele de muncă pentru a recunoaște și preveni violența și hărțuirea în lumea muncii. În cadrul proiectului, la prima etapă, au fost pregătite două grupuri de formatori sindicali, inclusiv membrele Comisiei de Femei a CNSM, iar ulterior, la a doua etapă, se organizează seminare teritoriale cu participarea liderelor și liderilor sindicali.\n\nPrecizăm că săptămâna curentă, la data de 11 octombrie, în cadrul proiectului „Consolidarea capacităților liderilor și activiștilor sindicali privind eliminarea violenței și hărțuirii în lumea muncii”, CNSM și OIM vor organiza un seminar de instruire a liderelor și liderilor sindicali din raionul Ocnița.\n\nAceste activități se desfășoară în contextul implementării Convenției OIM privind eliminarea violenței și hărțuirii în lumea muncii nr. 190, ratificată de Parlamentul Republicii Moldova la 29 decembrie 2023. Convenția OIM nr. 190 este un instrument de referință. Este primul standard internațional al muncii care abordează violența și hărțuirea în lumea muncii. Împreună cu Recomandarea nr. 206 a OIM, oferă un cadru comun de acțiune și o oportunitate unică de a modela un viitor al muncii bazat pe justiția socială.\n\nConform unui studiu realizat de către Organizația Internațională a Muncii, la nivel global, circa 18% din persoanele angajate au afirmat că au fost supuse violenței și hărțuirii psihologice la locul de muncă, iar 8,5% s-au confruntat cu violență și hărțuire fizică.",
    "metadata": {
      "original_file": "Expresul_Calarasi_0034.html"
    }
  },
  {
    "title": "Călărășeanul Oleg Chicu a escaladat Muntele Kilimandjaro și a arborat tricolorul românesc printre nori",
    "content": "Oleg Chicu, un tânăr născut la Horodiștea Călărașilor, după 10 ani trăiți în Italia, s-a întors și s-a stabilit cu traiul peste Prut, în România. Revine des acasă, continuând să aducă donații de carte românească pentru bibliotecile din Republica Moldova.\n\nEl este și președintele Asociației ”Horodiștea Codrenilor”, activist civic, jurnalist, om de afaceri, ecologist, dar mai ales un unionist înflăcărat, care anul trecut a reușit să instaleze bustul lui Vasile Țanțu în curtea muzeului cu același nume din satul Horodiște.\n\nDupă ce a luat la pas dealul Bălănești, munții României, dar și pe cei din Italia, Oleg Chicu s-a gândit că vrea să își vadă realizat un vis mai vechi – acela de a explora celebrii munți din Tanzania. A găsit o agenție care organizează astfel de expediții şi așa a început aventura, într-un grup de unsprezece români, printre care cel mai în vârstă membru era o doamnă de 70 de ani, iar cel mai tânăr – un băiat care a împlinit 17 ani chiar în ziua urcării vârfului.\n\nAstfel, la începutul lunii iulie, tânărul pornea într-o călătorie pe cât de curajoasă, pe atât de riscantă. Oleg a escaladat vulcanul Kilimanjaro, cel mai înalt munte al Africii, cu o altitudine de 5895 de metri și s-a întors de acolo nu doar cu amintiri imortalizate pe retina ochiului și în fotografii, dar și cu lecții de viață învățate.\n\n”În Africa, m-am mai pornit odată…cam pe la 11 ani, dar m-am ales doar cu o bătaie bună de la tata. Inspirați de serialul “Aventurile lui Tom Sawyer” și cu o hartă ruptă din manualul de istorie, împreună cu alți 6 prieteni din sat, am hotărât să fugim de acasă. Și nu am ales vreo pădure de prin vecinătate, dar am ales să fugim tocmai în jungla africană. În fine, nu am reușit să ajungem nici măcar până la Chișinău, dar glumele pe seama acestei istorii au ținut în viață acest vis. Acum mă aflu în Africa, la peste 5000 de km de casă, și chiar dacă scopul călătoriei și realitatea este foarte diferită de ce ne imaginam noi în clasa a 4-a, eu mă simt de parcă am dus la bun sfârșit acel plan grandios!”, a scris tânărul pe profilul său de facebook.\n\nPe lângă curaj și voință, tânărul spune că a fost nevoie de un efort fizic intens, de nopți nedormite, multă oboseală, și durere fizică . ”De la începutul aventurii, ghizii mereu ne-au îndemnat să bem cât mai multă apă, chiar până la 5 litri pe zi. Apa ajută la aclimatizare și la oxigenarea organismului, mai ales că este vorba și de un efort fizic considerabil”. În cea de-a treia zi tânărul a povestit că a făcut și prima aclimatizare mai serioasă, când a ajuns la cota 4600 metri și a resimțit amețeli și dureri de cap. La fel s-a întâmplat și în ziua a șasea, când a trecut de cota 5000 metri și a avut ușoare dureri de cap și îi era somn.\n\nTraseul spre vârful muntelui a fost presărat cu multe provocări: urcări spectaculoase pe pereți înalți, întâlniri cu maimuțele, cu diferite specii de păsări, peșteri bune de vizitat, timp petrecut în compania localnicilor, dar și priveliști de vis. ”Chiar dacă sărăcia este foarte mare, oamenii de aici te întâlnesc mereu zâmbind și cu tradiționalul salut: Jambo! Hakuna matata!, iar apusul și cerul pe Kilimandjaro sunt spectaculoase! Din păcate pozele nu pot reda realitatea”, spune Oleg Chicu.\n\nCea mai grea a fost ziua în care grupul a ”cucerit” muntele Kilimandjaro, mai exact vârful Uhuru. ”Am pornit pe marginea craterului, având pe stânga ghețarul, iar pe dreapta “caldera” vulcanului. Din grupul nostru de unsprezece persoane, zece am cucerit vârful Uhuru și o persoană s-a oprit la Stella Point, pentru că statistica arată că doar 80-90% dintre turiști reușesc să ajungă până la final, restul se întorc pe la mijloc. A fost o experiență de neuitat!”, a mai spus tânărul.\n\nAcum Oleg Chicu se pregătește de o nouă provocare – în luna ianuarie va urca pe Muntele Aconcagua, la 6960 de metri altitudine, care este cel mai înalt vârf din America de Sud. Până atunci însă va merge pe muntele Sinai, despre care spune că nu este foarte înalt, ”dar are mai mult o valoare spirituală”.\n\nTânărul este convins că visele pot deveni realitate, dacă avem curajul să le urmăm, iar orice călătorie te ajută să te descoperi pe tine în primul rând.",
    "metadata": {
      "original_file": "Expresul_Calarasi_0258.html"
    }
  },
  {
    "title": "Lucrările asupra sistemului de canalizare din Nișcani și Călărași sunt în plină desfășurare",
    "content": "Peste 4500 de locuitori din orașul Călărași și satul Nișcani vor avea, până la finalul acestui an, acces îmbunătățit la sistemul de canalizare. Lucrările se desfășoară în cadrul proiectului „Îmbunătăţirea nivelului de trai în localităţile raioanelor Călăraşi şi Străşeni prin asigurarea accesului populaţiei la sistemele centralizate de canalizare” , implementat de ADR Centru.\n\nPotrivit unui comunicat, pe 10 aprilie 2024, au fost examinate lucrările ce țin de extinderea stației de epurare din Călărași, totodată urmează achiziționarea și montarea utilajului pentru stația extinsă.\n\nAmintim că, în vara anului 2023, au fost recepționate lucrările de construcție a rețelei de canalizare pe trei străzi importante din orașul Călărași, fapt ce a permis acces liber pentru conectarea și utilizarea serviciului de evacuare a apelor uzate centralizat pentru circa 60 de gospodării. Totodată, la sfârșitul anului 2023, au fost finalizate lucrările de construcție și dotare a două stații de pompare a apelor uzate, peste 3 km de rețea de canalizare gravitațională și aproape 1,5 km de rețea de canalizare sub presiune, pentru beneficiarii din Nișcani.\n\nInvestiția în infrastructura de canalizare, în valoare de peste 34 milioane de lei, este acoperită din Fondul Național pentru Dezvoltare Regională și Locală și cofinanțată de Consiliul raional Călărași. Acest proiect se pliază perfect pe prioritatea numărul unu a Ministerului Infrastructurii și Dezvoltării Regionale privind asigurarea localităților cu sisteme de canalizare și susținerea regionalizării serviciilor de Apă – Canal.",
    "metadata": {
      "original_file": "Expresul_Calarasi_0126.html"
    }
  },
  {
    "title": "Orașul Călărași a fost gazda unei ședințe a Consiliului Regional pentru Dezvoltare Centru",
    "content": "Pe 19 iulie, la Călărași s-a desfășurat a doua ședință ordinară a membrilor Consiliului Regional pentru Dezvoltare (CRD) Centru.\n\nLocația nu a fost aleasă întâmplător. Președintele Consiliului Regional de Dezvoltare este însuși primarul orașului Călărași, Victor Ambroci. Chiar la începutul ședinței, dânsul a subliniat faptul că se simte onorat să desfășoare această întrunire la Călărași, acolo unde au fost implementate un șir de proiecte de dezvoltare regională, care au adus schimbări majore în aspectul localității, dar și în accesul oamenilor la servicii publice de calitate.\n\nDe menționat că CRD Centru întrunește reprezentanți din 13 raioane: Anenii Noi, Călăraşi, Criuleni, Dubăsari, Hînceşti, Ialoveni, Nisporeni, Orhei, Rezina, Străşeni, Şoldăneşti, Teleneşti, Ungheni.\n\nLa rându-i, Ion Pînzari, directorul ADR Centru, a salutat participanții care au dat curs invitației la ședință și le-a vorbit despre importanța rolului membrilor CRD în aprobarea și desfășurarea activităților pe segmentul dezvoltării regionale în centrul Republicii. Tot aici, șeful ADR Centru a dat asigurări că echipa agenției este focusată pe realizarea calitativă a sarcinilor de serviciu, astfel încât locuitorii din regiune să beneficieze cât mai curând de condiții de viață îmbunătățite.\n\nLa întrunire au participat 25 din 33 de membri ai CRD Centru, iar agenda ședinței a cuprins 5 subiecte.\n\nȘedința s-a încheiat cu o vizită la câteva obiective din orașul Călărași, construite în cadrul proiectelor de dezvoltare, atât din sursele Fondului Național de Dezvoltare Regională și Locală, cât și cu suportul partenerilor de dezvoltare.\n\n„Întâlnirea a fost un bun prilej pentru a face schimb de informații și idei frumoase, numai bune de implementat întru realizarea obiectivelor politicii de dezvoltare regională”, a menționat Victor Ambroci, primarul orașului Călărași.",
    "metadata": {
      "original_file": "Expresul_Calarasi_0063.html"
    }
  },
  {
    "title": "Bibliotecile din Călărași au fost luate cu asalt de persoanele care vor să solicite compensații la energie",
    "content": "Pentru mai mulți dintre călărășeni în ultimele săptămâni toate drumurile au dus spre bibliotecă. Și asta pentru că omenii au solicitat ajutorul bibliotecarelor pentru a-și completa cererile pentru compensațiile la energie.\n\nAstfel, până la data de 11 noiembrie, nu mai puțin de 3335 de persoane din raion au fost ajutate și asistate de bibliotecare pentru a completa chestionarele. Cei mai mulți dintre solicitanți au fost vârstnicii, care fie nu au acces la internet, fie nu au competențe digitale necesare pentru a se înregistra pe platformă online. Există însă și persoane mai tinere care întâmpină dificultăți la înregistrare și care au solicită asistență din partea bibliotecarilor.\n\nPotrivit Galinei Agafița, directoarea Bibliotecii Publice Raionale ”Grigore Vieru”, cele 36 de bibliotecare din rețea care au rolul de registrator pe platforma compensațiilor, au fost instruite și pregătite pentru a se implica pe deplin în ajutorarea oamenilor. ”Este o muncă enormă, iar dificultățile cele mai mari au fost resimțite la început, atunci când existau și erori în program, oamenii veneau în număr mare, iar unele detalii încă nu erau foarte clare. Acum putem spune că numărul de solicitanți este în scădere, iar lucrurile funcționează normal”, a declarat directoarea.\n\nAșa cum era și firesc, valul mare de solicitanți ”a furat” din timpul pe care bibliotecarele urmau să-l dedice altor activități pe care le au. ”Sigur că unele activități au suferit amânare. Acum, că suntem pe sfârșit de an, avem unele schimbări în procesul de raportare, iar instruirile pe care trebuia să le facem cu bibliotecarii din rețea deocamdată rămân în așteptare. Dar până la urmă biblioteca este despre oameni. Asta este menirea ei. Ceea ce s-a pus în seama noastră a fost o provocare absolut nouă, dar am demonstrat încă o dată că suntem alături de comunitate”, a mai adăugat Galina Agafița.\n\nBibliotecara Lidia Stratan, de la Biblioteca Publică Raională ”Grigore Vieru”, a înregistrat deja câteva sute de cereri pentru ”Ajutor la contor”. Ea spune că nu toată lumea e amabilă, iar pe alocuri au existat și mici nemulțumiri, pentru că mai sunt și persoane sceptice și nemulțumite că trebuie să stea în rând. ”Cei mai mulți ne întreabă când vor primi compensația și dacă va trebui să meargă la poștă sau în altă parte să o ridice. Le explicăm cu multă răbdare că nu vor primi bani, ci vor resimți compensația doar în facturile la energie. Până la urmă, cu toții pleacă acasă mulțumiți că li s-a făcut claritate și că au reușit să își înregistreze cererea pe platforma online. Încercăm să le facem pe toate: să fim și registratori, dar să ne facem și atribuțiile de bază pe care le avem”, ne-a dat asigurări Lidia Stratan.\n\nAm întâlnit-o în rândul de la bibliotecă pe Maria Jornea, care ne-a spus că a aflat de la vecini, dar și de la televizor că la bibliotecă ar putea apela după ajutor pentru a completa cererea ca să obțină compensații pentru factura la energie. Femeia stătea cuminte așteptând să-i vină rândul, arătând spre foaia în care era trecută lista de ordine la intrarea în bibliotecă. „Merge destul de greu rândul, dar nu avem ce face. Toți așteptăm un ajutor cât de mic, pentru a trece peste iarna care iată, iată vine. Am mai trecut pe aici într-o zi, însă rândul era cam mare, așa că am renunțat”, ne-a spus doamna Maria. După care a mai adăugat: „Dacă aveam copiii pe loc, acasă, era să mă ajute, dar așa… eu nu mă descurc să fac singură pe telefon toată procedura. Așa că mai bine am venit să cer ajutor de la doamnele de la bibliotecă”, a mai adăugat pensionara.\n\nÎn perioada noiembrie 2022 – martie 2023, Guvernul Republicii Moldova va compensa parțial creșterea tarifelor la resursele energetice prin Programul “Ajutor la contor”. Pentru a primi compensații, fiecare familie se poate înregistra electronic sau poate aplea după ajutor la bibliotecarul sau asistentul social din localitate.",
    "metadata": {
      "original_file": "Expresul_Calarasi_0433.html"
    }
  },
  {
    "title": "Polițiștii atenționează: la Călărași s-au intensificat cazurile de escrocherie bancară",
    "content": "În ultima perioadă, în raionul Călărași s-au intensificat cazurile de escrocherie bancară. Potrivit polițiștilor călărășeni, deținătorii de card bancar sunt apelați prin intermediul rețelelor socializare de persoane care se prezintă ca reprezentanți ai băncii. Sub pretextul că s-a încercat spargerea contului, solicită datele bancare ale beneficiarului, pentru a fi securizat.\n\nÎn acest sens, Inspectoratul de Poliție Călărași îndeamnă cetățenii să fie atenți atunci când primesc un apel de la cineva care pretinde că este reprezentantul băncii, sau al oricărei alte organizație de încredere și solicită datele cardurilor.\n\n„De regulă, apelantul informează că există o problemă de siguranță sau de securitate asociată cu contul bancar/ cardurile de plată sau aplicația mobilă/ internet și solicită persoanelor informații imediate, cum ar fi comunicarea datelor confidențiale de identificare sau confirmare, cum ar fi parole de unică folosință, coduri, date personale. Angajații băncii, sau alte structuri niciodată n-o să vă contacteze pe rețele sociale cum ar fi: Viber, Telegram, WhatsApp”, atenționează Inspectoratul de Poliție Călărași.\n\nPoliția a pornit mai multe cauze penale de sustrageri de pe carduri bancare, cu un prejudiciu considerabil.",
    "metadata": {
      "original_file": "Expresul_Calarasi_0130.html"
    }
  },
  {
    "title": "Curajul de a învăța o meserie nouă nu are vârstă – a demonstrat-o o mamă cu patru copii din Călărași",
    "content": "Viața Victoriei Grecu din orașul Călărași a luat o întorsătură majoră la cei 49 de ani ai săi. Femeia a rămas fără de lucru, după ce la firma la care muncea au început problemele financiare.\n\nVictoria își amintește cu durere de acea perioadă când nu avea cu ce să-și întrețină cei patru copii, pe care-i crește de una singură. Așa că a apelat la serviciile Direcția pentru Ocuparea Forței de Muncă din Călărași în speranța că va găsi un loc de muncă. Până atunci femeia lucrase mai mult în industria confecțiilor, iar locuri de muncă pe potrivă nu prea existau la moment în oferta instituției. Ajutată de specialiștii de acolo, Victoria s-a gândit că a venit vremea să facă o schimbare și să meargă să învețe o meserie care i-ar asigura un trai mai bun pe viitor. S-a gândit la contabilitate, pentru că s-a simțit mereu atrasă de domeniu. ”Nici nu îndrăzneam să mă gândesc că aș putea scoate o sumă bunișoară de bani pentru a merge la cursuri de contabilitate, pentru că nu-mi permit astfel de costuri. Am făcut un simplu calcul și mi-am dat seama că statul a cheltuit pentru mine în jur de 30 de mii de lei. Mă consider o norocoasă că am fost ajutată să învăț și ulterior să mă angajez în domeniu”, ne-a spus Victoria Grecu.\n\nAu urmat șase luni de cursuri de formare profesională la Chişinău, timp în care șomera a găsit motivație să-și urmeze scopul bine definit și a trecut peste toate dificultățile apărute. Apoi a beneficiat și de un stagiu profesional în cadrul unei companii din Călărași, care au durat patru luni, timp în care a ”furat” din secretele meseriei de la contabilii experimentați, dar a primit și un salariu.\n\nDe șapte luni, Victoria Grecu activează în calitate de contabil superior în cadrul Direcției Teritoriale pentru Siguranța Alimentelor Călărași. Femeia spune că nu i-a fost simplu să se angajeze, pentru că peste tot se cerea experiență în domeniu de cel puțin un an, dar și studii superioare. ”În primul rând angajatorii caută persoane tinere, iar eu nu mă prea încadram în tipare. Apoi toți voiau experiență. Dar cum să o obții dacă nu te ia nimeni la lucru ca începător?! M-am bucurat că la actualul meu loc de muncă aceste cerințe nu s-au impus, iar acum pot declara că am avut parte de colegi înțelegători, care m-au ajutat la început, atunci când îmi era foarte greu. Le-am depășit pe toate, iar viața mea a căpătat o altă întorsătură. De un singur lucru mă tem, să nu care cumva să rămân din nou fără lucru, pentru că se tot vorbește despre reforme în ultima vreme”, ni s-a destăinuit Victoria.\n\nLa rândul său, Natalia Chitoroagă, specialist principal al Direcției pentru ocuparea forței de muncă din Călărași, spune că se bucură de faptul că instituția care a primit-o la lucru pe Victoria nu s-a condus de stereotipuri legate de vârstă și i-a oferit femeii o șansă. Despre conlucrarea cu fosta șomeră, specialista spune că a fost una deosebită, pentru că aceasta nu a refuzat nicio ofertă care i-a fost făcută și a dat dovadă de multă perseverență. ”La început Victoria nu cunoștea nici calculatorul, iar transformarea ei în aproximativ un an de colaborare a fost chiar uimitoare. Îi îndemnăm pe toți cei care nu au o profesie sau o meserie să vină la cea mai apropiată subdiviziune a Agenției Naționale pentru Ocuparea Forței de Muncă și să-și ia o diplomă de bucătar, croitor, frizer, lăcătuș sau altă profesie din topul celor mai căutate specialități de angajatorii locali. Cursurile sunt gratuite și durează între 1-7 luni, iar noi îi vom ajuta să se angajeze după absolvire. Cursanții beneficiază de bursă lunară, li se acoperă cheltuielilor de cazare, precum și cheltuielile de transport”, a conchis Natalia Chitoroagă.",
    "metadata": {
      "original_file": "Expresul_Calarasi_0425.html"
    }
  },
  {
    "title": "Două persoane din Călărași au fost reținute pentru comercializarea drogurilor și contrafacerea alcoolului",
    "content": "Ofițerii Direcției investigații ,,Centru” și Direcției urmărire penală a INI, sub conducerea PCCOCS, au destructurat activitatea infracțională a unui grup de persoane din raionul Călărași, specializate în cultivarea și comercializarea drogurilor, precum și în contrafacerea și realizarea alcoolului.\n\nÎn rezultatul documentării pe o perioadă de trei luni, polițiștii au constatat că unul dintre suspecți, cu vârsta de 36 de ani, se ocupa cu creșterea plantelor de cânepă la domiciliu și pe suprafața terenurilor agricole aflate în posesia acestuia în scopul comercializării ulterioare.\n\nUn alt bărbat, de 27 de ani, ar fi contrafăcut alcool la domiciliul său pentru a-l realiza ulterior.\n\nÎn rezultatul perchezițiilor, oamenii legii au depistat și ridicat plante de cânepă, peste un kilogram de marijuana, 5 tone de alcool și două arme.\n\nValoarea estimativă a drogurilor și alcoolului ridicat constituie 750 000 de lei. Polițiștii au inițiat o cauză penală pentru stabilirea tuturor circumstanțelor.",
    "metadata": {
      "original_file": "Expresul_Calarasi_0075.html"
    }
  },
  {
    "title": "A fost inaugurată zona de agrement din Hirova, raionul Călărași",
    "content": "În cadrul Programului Național „Satul European” a fost finalizat proiectul de creare a unei zone de agrement în satul Hirova, raionul Călărași. Lucrările au costat 2,3 milioane de lei (120 de mii de euro), bani alocați de Guvern, proiectul reprezintă o investiție semnificativă în sănătatea și bunăstarea celor aproximativ 1300 de locuitori.\n\nPotrivit Oficiului Național de Dezvoltare Regională și Locală în cadrul proiectului de dezvoltare locală, s-a construit și amenajat un teren de joacă pentru copii, fiind un spațiu sigur și captivant pentru cei mici, și dezvoltat pentru a încuraja imaginația și joaca activă.\n\nTotodată, prin acest proiect s-au realizat trei terenuri de sport – unul de volei, altul de minifotbal și o zonă de fitness. De asemenea, prin programul „Satul European”, în localitate a fost amenajat un scuar modern, devenind locul de relaxare care oferă un mediu natural și liniștit pentru plimbări și socializare.\n\nPână în prezent, prin Programul Național „Satul European”, din totalul de 497 de proiecte au fost finalizate 231.",
    "metadata": {
      "original_file": "Expresul_Calarasi_0219.html"
    }
  },
  {
    "title": "Video / Un călărășean a fost extrădat din Federația Rusă pentru tâlhărie",
    "content": "Un bărbat de 43 de ani, din raionul Călărași, condamnat la 9 ani privațiune de libertate pentru tâlhărie și anunțat în căutare națională și internațională în anul 2008 a fost reținut în Federația Rusă, scrie Poliția Republicii Moldova.\n\nPotrivit oamenilor legii, în anul 2008, bărbatul, prin înțelegere prealabilă cu încă trei persoane, având scopul comiterii unui atac tâlhăresc, repartizând în prealabil rolurile între ei și fiind mascați, au pătruns într-o casă din raionul Ialoveni, unde aplicând forța fizică și amenințând părțile vătămate cu aplicarea violenței periculoase pentru viață, au imobilizat stăpânii casei, după care le-au sustras în mod deschis mijloace bănești și bunuri în valoare de aproximativ 120 de mii de lei (MDL), cauzând în așa mod proprietarilor o daună materială în proporții deosebit de mari\n\nReținerea bărbatului a fost posibilă datorită acțiunilor întreprinse de ofițerii Inspectoratului național de investigații (INI).\n\nSuspectul a fost extrădat pe cale aeriană și a fost predat autorităților de drept din Republica Moldova.",
    "metadata": {
      "original_file": "Expresul_Calarasi_0167.html"
    }
  },
  {
    "title": "Tinerii de la Călărași vor avea un centru doar al lor, unde vor învăța să devină promotori ai schimbării pozitive",
    "content": "În scurt timp, la Călărași va exista un Centru de Tineret – un spațiu prietenos tinerilor, unde aceștia vor putea beneficia gratuit de diverse servicii care să le dezvolte abilitățile și competențele necesare pentru viață.\n\nLa moment, cu suportul partenerilor externi, mai exact a UNICEF Moldova, se lucrează la renovarea clădirii, iar Primăria orașului Călărași elaborează actele necesare pentru funcționarea de viitor a instituției, asumându-și și întreținerea ulterioară a acesteia. Edificiul se găsește în centrul orașului, iar în ultima perioadă a fost în gestiunea Liceului Teoretic ”Mihail Sadoveanu”, servind pe post de bibliotecă școlară.\n\nTatiana Rotari, șefa Oficiului Teritorial Ungheni al Cancelariei de Stat ne-a declarat că inițiativa de a avea un centru de tineret la Călărași îi aparține, iar ideea s-a născut cu mai mult timp în urmă, la o masă de discuții cu mai mulți tineri din raion.\n\n„Ideea a prins viață abia acum, datorită conjugării eforturilor mai multor persoane. Vreau să îi mulțumesc pe această cale lui Eugeniu Sinchevici, cel mai tânăr deputat în Parlamentul Republicii Moldova. Asta este o dovadă a faptului că atunci când tinerii se unesc, pot genera proiecte mărețe, de impact pentru comunitate. Este și cazul nostru, eu fiind cea mai tânără Reprezentantă a Guvernului în teritoriu și simțind foarte bine necesitățile tinerilor noștri, dar și văzând frumoasa experiență a Centrului de Tineret de la Ungheni, am zis că este imperios necesar să avem și noi un centru similar la Călărași”, a punctat Tatiana Rotari.\n\nTinerii călărășeni vor avea astfel șansa să fie încadrați în diverse activități pentru a se putea dezvolta armonios și pentru a aduce plus valoare comunității din care fac parte. „Cred în puterea tinerilor și voi fi alături de ei! În continuare vom mai avea mult de lucru, pentru că edificiul se află într-o stare deplorabilă, dar sunt convinsă că rezultatul va fi unul pe măsură”, a mai adăugat Tatiana Rotari.\n\nPotrivit ei, proiectul este foarte important pentru comunitatea din Călărași din două motive: vor fi generate activități pentru tineri și totodată se va conserva și reabilita o clădire din centrul orașului, care va contribui astfel și la aspectul urbei.\n\nCentrul de tineret de la Călărași va face parte din rețeaua celor câteva zeci de Centre de tineret care funcționează pe întreg teritoriul Republicii Moldova și constituie o platformă de educație non-formală a tinerilor.\n\nCirca 25 de mii de adolescenți și tineri se implică anual în programele centrelor și au acces la oportunități de dezvoltare personală, informare, animare a timpului liber și socializare.",
    "metadata": {
      "original_file": "Expresul_Calarasi_0022.html"
    }
  },
  {
    "title": "„Crăciunul într-o cutie de pantofi” a devenit o tradiție la Sadova",
    "content": "Grupul Femeilor în Acțiune din Sadova a dat startul Campaniei „Crăciunul într-o cutie de pantofi”.\n\nAstfel, în perioada 11 decembrie 2023 și 6 ianuarie 2024, se organizează ediția a V-a, a campaniei cu sloganul “Un zâmbet de Crăciun”. „Nu este un ajutor umanitar, dar un cadou de la o persoană la alta”, spun organizatorii, îndemnând doritorii să se alăture campaniei, aducând cutiile la Biblioteca Publică Sadova. Cadourile vor fi distribuite pănă la data de 8 ianuarie 2024, familiilor vulnerabile din localitate.\n\nLucruri esențiale pe care le poţi pune în cutie: pastă de dinți și periuță, șapcă, fular și o pereche de mănuși, săpun, mașinuță sau păpușă, dulciuri (te rugăm să verifici data expirării)\n\n„Găsește o cutie de pantofi de mărime medie cu capac separat, învelește capacul și cutia separat astfel ȋncât cadoul să poată fi deschis fără a rupe ambalajul, strânge lucrurile necesare potrivite beneficiarului cutiei și o puteți aduce la Bibliotecă”, vin cu niște recomandări organizatoarele campaniei.",
    "metadata": {
      "original_file": "Expresul_Calarasi_0188.html"
    }
  },
  {
    "title": "Caravana alăptării va ajunge și la Călărași",
    "content": "Pe 24 august, la Călărași, va ajunge Caravana alăptării. Eveniment care va avea loc la Spitalul Raional Călărași, în aer liber, începând cu ora 11:00.\n\nEvenimentul este dedicat viitoarelor mămici, tinerilor părinți cu copii mici, dar și femeilor refugiate din Ucraina. În cadrul acestuia, specialiștii invitați vor explica atât în limba română, cât și în limba rusă avantajele alăptării, vor instrui participanții despre modalitățile corecte de alăptare și vor spulbera miturile existente în societate.\n\nAstfel, tema din acest an este aliniată cu aria tematică a campaniei internaționale care evidenţiază legăturile dintre alăptare şi o bună nutriţie, securitatea alimentară şi reducerea inegalităţilor.\n\nMinisterul Sănătății și Organizația Mondială a Sănătății lansează a treia ediție a campaniei „Caravana alăptării 2022”. Seria de instruiri și discuții publice în comunitate vor informa despre beneficiile și necesitatea alăptării exclusive la sân a copiilor în primele 6 luni de viață.\n\nEvenimentele interactive vor avea loc în perioada 19-26 august 2022 în scuarurile instituțiilor medicale din 5 teritorii ale țării: Bălți (19 august), Florești (22 august), Hâncești (23 august), Călărași (24 august) și Ceadâr-Lunga (26 august). Genericul evenimentului este „Săptămâna Mondială a Alăptării 2022: educație și sprijin pentru alăptare”.\n\nCampania se desfășoară în contextul Săptămânii Mondiale a Alăptării, care are loc anual în perioada 1-7 august, în peste 175 de țări ale lumii.",
    "metadata": {
      "original_file": "Expresul_Calarasi_0472.html"
    }
  },
  {
    "title": "Trei „cupluri de aur” din Dereneu au fost sărbătorite",
    "content": "Trei familii din satul Dereneu și-au sărbătorit cei 50 de ani de căsnicie, într-o atmosferă mai specială. Cuplurile au retrăit acele momente unice, au dansat, au depănat amintiri, fiind înconjurați de apropiați, familie și localnici, transmite jurnal.md.\n\nCuplul Ștefan și Ana Stratan și-au clădit, de-a lungul anilor, o relație de familie frumoasă, bazată pe respect și înțelegere. Iar secretul unei căsnicii de durată, spun ei, este să cedezi unul altuia. „De exemplu, atunci când unul a ridicat tonul vocii, celălalt trebuie să fie mai domol, pentru a nu izbucni o ceartă. În acești ani, am trecut prin multe împreună. Sincer, nici nu mi-am dat seama când au trecut acești ani”, spune Ștefan Stratan. Soția lui, Ana, susține că au reușit să meargă prin viață împreună atâția ani, datorită sprijinului acordat unul altuia. „Nu am avut probleme, mereu ne-am ajutat unul pe celălalt, iar lucrul de pe lângă casă este împărțit la doi. Dacă există respect și stimă în familie, atunci le depășești pe toate. Și cel mai important, noi ne-am străduit să fim exemplu pentru copiii noștri”, mai adaugă ea.\n\nLucia Scurtu menționează că fără de susținerea partenerului, nu ar fi ajuns la așa vârstă frumoasă împreună. „Acești ani au fost diferiți, și cu bune, și cu rele, însă le-am depășit pe toate. Am cedat unul altuia și așa am ajuns să îmbătrânim frumos împreună”, spune ea. Și soțul ei, Dumitru, mai adaugă că, copiii au întărit și mai mult relația lor. „Odată cu apariția copiilor, noi ne-am străduit pentru ei, iar acest lucru ne-a dat un imbold pentru a menține o relație bazată pe încredere și stimă, ca acum să ne putem mândri că am ajuns la acești ani împreună”, afirmă bărbatul.\n\nCel de-al treilea cuplu care a marcat împlinirea a 50 de ani de căsnicie, Ioana și Gheorghe Pentelei la fel susțin că în viață au fost supuși mai multor încercări. „A fost când mai greu, când mai ușor, dar nu ne-am dat bătuți. Avem copii, acum suntem bunei fericiți a 22 de nepoței și deja suntem străbunei”, a accentuat Ioana Pentelei. Soțul a întărit cuvintele soției și spune că, deși viața e cu suișuri și coborâșuri au făcut tot posibilul ca să meargă înainte, în pofida dificultăților.\n\nTrei din cei 8 copii ai familiei Pentelei le-au făcut o surpriză părinților, fără a-i anunța. „Am decis să surprindem frumos părinții, mai ales că au ajuns să sărbătorească 50 de ani de căsnicie. Din cei 8 opt copii, trei suntem prezenți. Ne dorim să le creăm emoții plăcute și amintiri frumoase”, spune fiica soților Pentelei.\n\nȘi locuitorii satului Dereneu au venit să fie alături de cele trei cupluri, care au demonstrat răbdare, credință și dragoste. „Este un eveniment deosebit și nou pentru satul nostru. Este foarte bine organizat și interesant. Sperăm că va avea continuitate”, spune o locuitoare.\n\nOrganizatorii spun că acest eveniment este o premieră pentru localitate, dar și și un bun prilej de a aduce în prim-plan valorile tradiționale și importanța familiei.\n\n„Anterior, mergeam la fiecare familie acasă și îi felicitam. Acum, am decis să organizăm altfel, într-un mod mai special”, spune Vasile Revenco, primarul localității Dereneu.\n\n„Se organiza jubileul de 50 de ani într-un cerc restrâns. Ne-am gândit să organizăm ceva mai amplu și iată că, s-a realizat această idee ca să facem o nuntă de aur după modelul anilor 1970 – 1990, conform obiceiurilor de pe vremuri. Sper că ne-a reușit”, a punctat și Petru Rutcovschi, unul dintre organizatorii evenimentului, dar și conducător artistic „Andrieș”.",
    "metadata": {
      "original_file": "Expresul_Calarasi_0059.html"
    }
  },
  {
    "title": "Au plecat de acasă și nu s-au mai întors. Polițiștii din Călărași sunt în căutarea a două femei care au dispărut fără urmă",
    "content": "Zile la rând, angajații Inspectoratului de Poliție din Călărași caută două femei din satele Bravicea și Răciula care au dispărut și nu au mai revenit acasă. Oamenii legii îndeamnă cetățenii să-și unească cu ei eforturile pentru a le găsi, mai ales că din cauza condițiilor meteo, șansele acestora de a supraviețui în singurătate scad de la o zi la alta.\n\nÎn primul caz este vorba despre Maria Fărîmă , o femeie în vârstă de 64 ani din satul Răciula, care a plecat de acasă în noaptea de 9 decembrie, aproximativ pe la ora 1 noaptea. Polițiștii au fost sesizați despre dispariția femeii de către rudele acesteia.\n\nSemnalmente: Corpolența medie, părul negru scurt și ochi albaștri. Femeia dispărută purta o geacă bordo și blugi de culoare gri. Pe cap purta o batistă cafenie din lână, având încălțăminte neagră.\n\nÎn cel de-al doilea caz este vorba de Vera Pozdircă, o femeie în vârstă de 58 de ani, din satul Bravicea, care a plecat de acasă în data de 25 decembrie, într-o direcție, la fel, necunoscută.\n\nSemnalmente: Înălțimea 1.55 – 1.60 m, corpolența medie, părul scurt, ochi căprui. Femeia era îmbrăcată într-un pulover de culoare închisă, pantaloni gri, iar pe cap purta basma.\n\nPotrivit lui Mihail Jacota, șeful interimar al Inspectoratului de Poliție Călărași, în toată această perioadă de la dispariția femeilor polițiștii au întreprins diverse măsuri de căutare. Aceștia au lucrat în comun cu administrația publică locală, cu Asociația Vânătorilor din raionul Călărași, dar și cu pădurarii de la Întreprinderea de Stat în Silvicultură. „Cu regret, până la ziua de azi persoanele nu au putut fi găsite. Astfel, dacă cineva a observat femei cu astfel de semnalmente, sau deține date despre persoane care s-ar găsi în stradă, sau poate pe lângă mănăstiri, biserici, sau altundeva în afara localității, îi rugăm să informeze poliția pentru a le ajuta să se reîntoarcă în familii”, a îndemnat Mihail Jacota.\n\nDe menționat este faptul că femeile nu sunt la primul caz de dispariție. Acestea au mai avut cazuri când și-au părăsit casele, dar au fost găsite de apropiați în alte raioane, sau vagabondând pe străzi. La prima vedere, persoanele au tulburări de comportament și cel mai probabil nu se pot orienta în spațiu pentru a găsi drumul înapoi spre casă.\n\nPersoanele care dețin informații ce pot conduce la găsirea femeilor sunt rugate să apeleze serviciul unic de urgență 112 sau să telefoneze la numărul de telefon 0244 20350, în dispeceratul de gardă al Inspectoratului de Poliție Călărași.",
    "metadata": {
      "original_file": "Expresul_Calarasi_0409.html"
    }
  },
  {
    "title": "Aflată la sute de kilometri de casă, o doamnă originară din Pîrjolteni a scris o carte de versuri dedicată satului în care s-a născut",
    "content": "”Satul meu în verde frunză” – este titlul dat de Veronica Ursu, originară din satul Pîrjolteni, raionul Călărași, cărții pe care a scos-o zilele trecute de sub tipar.\n\nAutoarea muncește de mai mulți ani departe de casă, în Germania, dar spune că nu a uitat niciodată vatra din care a pornit în lume. Locurile pe unde a copilărit, oamenii și întâmplările trăite și-au pus amprenta pe personalitatea sa, iar nostalgia o copleșește imediat atunci când vorbește despre Pîrjolteni. ”Pentru mine este ca o perlă, nestemata cea mai frumoasă, locul sfânt, leagănul copilăriei mele, imagine pe care nimeni nu mi-o poate smulge din suflet”, aceste gânduri apar chiar în prefața cărții proaspăt apărute la Editura ”Pontos” din Chișinău.\n\nCartea este debutul editorial al autoarei, care este bucătăreasă de profesie, dar își amintește că a cochetat cu scrisul încă de pe când era elevă în sat. ”Aveam întotdeauna un caiet cu nuvele și povestiri scrise de mine și nu mă despărțeam de el niciodată. Îl vedeam transformându-se într-o carte și visam acel moment prea frumos. Visul care m-a urmat pe tot parcursul întregii vieți”.\n\nLa rândul său, Marcela Mardare, scriitoarea care a prefațat cartea, notează: ”Amintirile, dragostea, dorul, păstrate cu sfințenie în inima autoarei, le descoperim în versurile sale sincere, care emană lumină, înțelepciune, puritate, bunăvoință și bunătate”.\n\nCartea numără 140 de pagini, iar poeziile nu reliefează doar dragostea nemărginită față de locurile dragi sufletului autoarei, ci și despre oamenii locului, biserică, obiceiuri, despre traiul printre străini, istorii de viață și altele. Ea spune că a început a scrie și mai mult aflându-se departe de casă, când, trecând prin greutăți și singurătate, a început să o macine dorul de sat.\n\nVeronica Ursu adună acum poezii noi pentru următoarea carte pe care își propune să o scrie. Iar așa cum printre străini timpul pare și mai prețios, atunci când are o clipă de răgaz nu ezită să își noteze ideile. ”Când scriu mă simt în lumea mea, fiind copleșită de mii de emoții pe care încerc să le imortalizez pe hârtie”, ne-a mai spus Veronica Ursu.",
    "metadata": {
      "original_file": "Expresul_Calarasi_0235.html"
    }
  },
  {
    "title": "Femei din Călărași și Ungheni care au răzbătut într-o lume a bărbaților",
    "content": "Prejudecățile şi lipsa de încredere în femei sunt principalele bariere de care se lovesc doamnele din întreaga lume. Cu toate astea, într-o lume a bărbaţilor – câteva femei puternice de la Călărași au reuşit să se strecoare şi să-şi câştige un loc al lor, bucurându-se de succes. Ne-am gândit că e cazul să ne întrebăm cum se simt ele în acest rol și dacă reușesc să se impună în medii grele, fără ca acestea să le oprească sau să le înfrângă.\n\nAnastasia Ciobanu este pădurar de mai bine de 46 de ani în Ocolul Silvic de la Hîrjauca. Este unica femeie pădurar din raion și are în subordine o suprafață de pădure care se întinde peste 350 de hectare. Anastasia Ciobanu spune că pădurea este pentru ea o a doua casă. A făcut Colegiul de pomicultură și legumicultură din Camenca, iar de la vârsta de 21 de ani muncește în pădure. Atât soțul său, cât și cei doi fii sunt, și ei, silvicultori.\n\n„Trebuie să fii gospodar pentru a te descurca în această profesie”, a subliniat Anastasia Ciobanu, după care a adăugat: „Dacă ar fi să mă întorc în timp, tot pădurar aș alege să mă fac, pentru că este o muncă cu adevărat minunată. Pe cât de frumoasă, pe atât de grea însă. Dar m-am descurcat, fiindcă am fost mereu susținută de cei dragi, care mi-au fost alături și m-au ajutat să-mi onorez deopotrivă și rolul de mamă, de soție, dar și de bun profesionist. Dacă îți place ceea ce faci, atunci vin și rezultatele”.\n\nTatiana Rotari este șefa-adjunctă a Oficiului Teritorial Ungheni al Cancelariei de Stat. Tânăra obișnuiește să spună, mai în glumă, mai în serios, că este ”de-o seamă cu Constituția Republicii Moldova”. Ea se numără printre puținele femei care și-au asumat rolul de reprezentant al Guvernului în teritoriu, fiind totodată și cea mai tânără dintre colegii săi din întreaga republică. Vârsta sa, dar și faptul că este femeie, nu o împiedică să gestioneze și să coordoneze activitatea a 16 servicii desconcentrate din raion, dintre care 11 sunt conduse de bărbați, printre ei: polițiști, pompieri, militari, medici epidemiologi, inspectori, dar și alți șefi ai serviciului din teritoriu.\n\n„Nu pot spune că întâmpin careva dificultăți în colaborarea cu bărbații, ba din contra, în anumite situații mă simt cumva privilegiată. Atunci când spune o femeie ce trebuie de făcut, parcă lucrurile merg mai bine, se întâmplă mai rapid și mai calitativ. Asta mă mulțumește și îmi dă curaj. Eu chiar cred că am venit în această funcție și pentru a sparge stereotipurile de vârstă și de gen”, a declarat Tatiana Rotari.\n\nIar Elena Roșca este polițistă de peste 14 ani și deja de 8 ani este ofițer superior de sector la Onișcani, care are în componența sa tocmai 13 localități. Femeia spune că nu este deloc ușor să fii în același timp mamă, soție, dar și polițistă, însă având parte de susținerea familiei, le reușește pe toate. Polițista recunoaște că aude des reproșuri de genul ”Ce-mi poți face tu mie?”, mai ales când este chemată în cazuri de violență în familie. ”Am învățat să lucrez psihologic cu agresorii, să-i calmez și să le atenuez elanul. M-am convins că pentru a fi un bun polițist nu e nevoie neapărat să fii un om impunător și musculos. E suficient să știi să lucrezi cu mentalitatea persoanei, cu pixul și cu hârtia”, subliniat ea, după care a mai adăuat: „Mă cunosc deja majoritatea cetățenilor din sector și chiar îmi place ceea ce fac. Despre colegii mei polițiști nu pot să spun că ne tratează diferit, ci din contra ne respectă. Le îndemn și pe alte femei să nu se teamă de acest domeniu, pentru că e o bună oportunitate de a te simți utilă, de a cunoaște situații interesante și diferite și de a avea alături niște colegi minunați”.\n\nMaria Dodon este medic veterinar la Direcția Teritorială pentru Siguranța Alimentelor Călărași deja de 53 de ani. Spune că dragostea față de animale a determinat-o să meargă să învețe cum să le trateze. Așa a ajuns să salveze mii de vieți de patrupede. „În ultima vreme oamenii devin tot mai atașați de animalele de companie pe care le tratează ca pe adevărați membri ai familiei. De aceea, dacă sunt sunată în miez de noapte, mă ridic din pat și merg la clinică să încerc să le salvez. Iubesc ceea ce fac și încerc să realizez tot ce îmi stă în puteri pentru a le putea salva. Cât mai am forță, voi munci și voi încerca să ajut animăluțele aflate în dificultate”, a promis medicul veterinar.\n\nNadejda Frunză-Șalaru , din Rădenii Vechi fost deputat în Sovietul Suprem al RSSM (n.r. – Parlamentul Republicii Moldova). Este unica femeie din satul său natal care conduce tractorul, avînd acte-n regulă pentru aceasta. Are și permis de conducere pentru motocicletă.\n\nA învățat la Școala Profesională din Ungheni. În 1980 a fost angajată la lucru. În tinerețe a participat la Concursul „Cel mai bun plugar”, de unde s-a întors cu locul 1, ulterior, fiind trimisă și la Alma-Ata, Kazahstan, să participe la același concurs de unde s-a întors cu locul trei.\n\nAcum, după ce a ieșit la pensie și-a cumpărat un tractor și își petrece ziua pe câmp, atunci când e sezonul. „Mă duc în câmp, la porumb, struguri, lemne. Se mai adresează și sătenii și-i ajut. E foarte interesantă profesia, am parte și de întâmplări frumoase, și mai puțin frumoase. Am și cuvinte frumoase din toate părțile pentru că mă strădui să fac lucrul calitativ, toți oamenii sunt mulțumiți pentru lucrul pe care-l fac. Mă mîndresc cu profesia pe care am ales-o pentru că simți gustul pâinii”, a declarat ea într-un interviu pentru suntparinte.md.\n\nLudmila Nistor este primara comunei Pîrlița. Își amintește că a fost o luptă dură în perioada campaniei electorale, auzind foarte des replici precum că nu-și va onora pe deplin obligațiunile sau nu se va descurca din motiv că este femeie și are trei copii de care va trebui să aibă grijă.\n\n„Am auzit multe discuții precum că locul femeii e acasă, la bucătărie, că am trei copii pe care trebuie să-i cresc, că voi sta des în concediul medical. Da, sunt mamă, am trei băieți. Am stat foarte puțin în concediul de maternitate. Ultimul băiat, avea trei luni atunci când am ieșit la muncă. Am făcut-o nu pentru bani, ci din dorința de a socializa. Cunoaștem că multe femei, după ce nasc, din lipsă de comunicare, riscă să intre într-o stare depresivă”, a povestit Ludmila Nistor în cadrul unei instruiri online.\n\nPrimara comunei Pîrlița spune că a reușit să ajungă la conducere datorită soțului, familiei și datorită oamenilor din comunitate: „Oamenii din Pîrlița au crezut și au încredere într-o femeie. Este o comună mare, de 6.000 de oameni, sunt mândră de oamenii noștri. Acest succes dă dovadă că progresăm”.",
    "metadata": {
      "original_file": "Expresul_Calarasi_0370.html"
    }
  },
  {
    "title": "Circa 60 de gospodării din orașul Călărași pot să se conecteze la sistemul de canalizare",
    "content": "Au fost finalizate lucrările de construcție a rețelei de canalizare pe trei străzi importante din orașul Călărași, anunțul a fost făcut de Agenția de Dezvoltare Regională Centru (ADR).\n\nAstfel, pe străzile Gavriil Musicescu, Mihai Viteazul, Bogdan Petriceicu Hajdeu și strada Ștefan cel Mare și Sfânt sunt circa 60 de gospodării care au acces liber pentru conectarea și utilizarea serviciului de evacuare a apelor uzate centralizat.\n\nMenționăm că, în urma implementării acestui proiect, peste 4500 de locuitori din orașul Călărași și satul Nișcani, vor beneficia de acces îmbunătățit la sistemul de canalizare. Potrivit contractului de antrepriză, finalizarea lucrărilor este planificată către vara anului 2024. Proiectul regional este finanțat din Fondul Național de Dezvoltare Regională și Locală, la care se adaugă cofinanțarea aplicantului.\n\nConstrucția rețelei de canalizare are loc în cadrul proiectlui regional „Îmbunătățirea nivelului de trai în localitățile raioanelor Călărași și Strășeni prin asigurarea accesului populației la sistemele centralizate de canalizare”. Tot în cadrul acestui proiect, la moment au loc lucrări de reabilitare și extindere a unei stații de epurare a apelor uzate prin instalarea a 2 reactoare de epurare biologică suplimentare în orașul Călărași, dar și construcția rețelei de canalizare în satul Nișcani.",
    "metadata": {
      "original_file": "Expresul_Calarasi_0262.html"
    }
  },
  {
    "title": "Cupa Călărași a ajuns la cea de-a 40-a ediție. La turneu au participat 280 de sportivi din 9 țări",
    "content": "Timp de 3 zile la Călărași, s-a desfășurat tradiționalul turneu de lupte libere Cupa Călărași – Invită Constantin Cobîlean, care a ajuns la o frumoasă ediție jubiliară, în acest an a întrunit 280 de atleți din 9 ţări. Per total, au participat 27 de echipe, scrie Asociaţia Presei Sportive din Republica Moldova.\n\nTurneul, care este un proiect de suflet al antrenorului Constantin Cobîlean, directorul Școlii Sportive Specializate de Rezerve Olimpice din Călărași, a oferit publicului spectator un șir de lupte de mare clasă și clipe feerice de sărbătoare sportivă.\n\nLa eveniment a fost prezent și legenda luptelor libere din Calarași, Gheorghii Bistrițchii, care este unul dintre primii elevi a maestrului Constantin Cobîlean, dar si alţi discipoli – Viorel Iațco (Scoția), Denis Balaur (Germania), Ion Cobîlean (Italia).\n\nEste de menționat că turneul a fost organizat pentru prima dată în anul 1982. Inițial acesta purta denumirea de Cupa Primăverii, fiind redenumit ulterior în Cupa Călărași. Iar în 1987 la acest concurs au participat reprezentanți din 12 republici ale URSS. Aproape de un deceniu, turneul se desfășoară în aer liber, pe un stadion construit cu suportul Federației Moldovenești de Fotbal.\n\n„Turneul din Călărași a constituit un minunat prilej pentru sportivi de a-și testa forțele și a face schimb prețios de experiență. Este o mare favoare pentru mine să pot oferi anual tuturor doritorilor această sărbătoare veritabilă a sportului și a modului de viață sănătos”, spunne Constantin Cobîlean, antrenor emerit al Republicii Moldova.",
    "metadata": {
      "original_file": "Expresul_Calarasi_0327.html"
    }
  },
  {
    "title": "Un bărbat din Călărași a fost reținut pentru șantaj",
    "content": "Potrivit Poliției, bănuitul ar fi efectuat apelurile video împreună cu un alt presupus membru al aceleași organizații criminale, supranumit „sportsman,” anunțat în căutare tot pentru șantaj. Anterior, presupusul lider al celor doi și al întregii organizații criminale (specializate în contrabandă cu țigări, omoruri la comandă) – Ivan Gușan, a fost documentat de autoritățile din Moldova, România și Franța în cadrul unei operațiuni de amploare, care a inclus cercetarea acțiunilor membrilor organizației criminale menționate: racket, estorcări de bani, contrabandă de țigări, trafic de droguri. Drept urmare, autoritățile din Franța au emis mandat european de arestare a acestuia.\n\nEste de menționat că autorul presupusului șantaj al cetățeanului moldovean din Franța a fost condamnat anterior de Judecătoria Strășeni (prin sentința din 8 aprilie 2024) la 6,6 ani închisoare pentru viol și conducerea mașinii în stare de ebrietate și fără permis. Așa cum inculpatul nu a fost de acord cu condamnarea, urmează să se pronunțe Curtea de Apel Chișinău.\n\nLa o lună de la debutul presupusului șantaj, victima a revenit din Franța în vizită în Moldova și a depus o plângere penală. Urmare a cercetării penale inițiate, oamenii legii au acumulat probele necesare, după care la începutul săptămânii au descins cu percheziții la domiciliul suspectului, pe care l-au și reținut. Ulterior, Procuratura pentru Combaterea Criminalității Organizate și Cauze Speciale (PCCOCS) a depus demers de aplicare a arestului preventiv în privința învinuitului, la Judecătoria Chișinău (sediul Ciocana).\n\nUrmărirea penală continuă, timp în care persoana beneficiază de prezumția nevinovăției, potrivit legii.",
    "metadata": {
      "original_file": "Expresul_Calarasi_0018.html"
    }
  },
  {
    "title": "La Călărași au fost desemnate echipele câștigătoare în cadrul unui concurs de jocuri educaționale",
    "content": "Implicarea elevilor în jocuri educaționale reprezintă o metodă inovativă, care contribuie la o bună dezvoltare a acestora. Părerea dată persistă și la Călărași, acolo unde la finele săptămânii trecute s-a desfășurat etapa finală a Jocului educațional ”Dialogica 2022”, coordonat de Asociația de Jocuri Intelectuale în parteneriat cu Centrul Republican pentru Copii și Tineret ”ARTICO” şi cu susținerea Ministerului Educației, Culturii și Cercetării .\n\nNu mai puțin de 90 de elevi de gimnaziu veniți din toate colțurile raionului au participat la o finală de zile mari, ce s-a ținut în incinta Liceului Teoretic ”Vasile Alecsandri” din orașul Călărași. Cele 15 echipe finaliste s-au confruntat în patru runde de întrebări, toate dedicate exclusiv pentru creșterea gradului de conștientizare cu privire la COVID-19 și imunizare – prin intermediul jocurilor educaționale.\n\nPotrivit organizatorilor, jocurile educaționale reprezintă nu doar o distracție, ci și o unealtă efectivă de a transmite informația copiilor, de a-i ajuta să se adapteze la realitățile vieții și de a-i îndemna să ducă un mod sănătos de viață. Ion Brook de la Asociația de Jocuri Intelectuale din Moldova susține că finala de la Călărași este ultimul eveniment din serie, iar activități similare s-au organizat în 22 de raioane ale țării. ”În competiție participă elevi din clasele VII-IX , din cele mai puternice 15 echipe din raion. Proiectul a presupus și training-uri cu profesorii, dar și concursuri de cultură generală pentru elevi. Vorbim despre pandemie, despre imunizare și despre vaccinare. Întrebările sunt exclusiv de logică, iar cei mai isteți vor fi primii”, a declarat reprezentantul Asociației de Jocuri Intelectuale.\n\nEmoția a crescut continuu pe toată durata evenimentului, iar adrenalina a căpătat proporții de la o rundă la alta. La final, cele mai bune au fost desemnate trei echipe din orașul Călărași – „Vanzai” de la Liceul Teoretic ”Vasile Alecsandri”, dar și echipele „Sigma” şi „Enigma” de la Liceul Teoretic ”Mihail Sadoveanu”. Elevii au declarat în unison că le-a plăcut jocul, iar majoritatea dintre ei abia așteaptă să repete experiența.\n\n”A fost o competiție frumoasă, iar scorul a fost unul foarte strâns. Acum mă bucur foarte mult că fac parte din echipa învingătoare, iar alături de colegii mei vom sărbători pe cinste”, ne-a spus la final Cristian Moraru din echipa ”Vanzai”.\n\nCristian Cobîscan din echipa ”Viitorul”, de la Gimnaziul Onișcani spune că a trăit multe emoții pozitive. ”În special când a trebuit să ne descurcăm în termeni foarte restrânși și să dăm răspunsurile potrivite. Până la urmă cel mai important este spiritul de echipă și participarea”.\n\n”Jocul a fost foarte interesant, distractiv, cu întrebări din diferite domenii, dar mai ales din sfera Pandemiei de Covid-19. Chiar am aflat multe lucruri noi și ne-am implicat activ, ceea ce cred că este foarte important”, a spus și Ema Grigore din echipa ”Happy Brains” de la Gimnaziul Peticeni.\n\n”Mi-a părut un joc foarte interesant. Au existat și întrebări simple, dar și unele destul de complicate. Dar până la urmă chiar ne-am descurcat bine și mi-aș dori foarte mult să repet experiența”, a punctat Amelia Sturza din echipa ”Enigma” de la Liceul Teoretic ”Mihail Sadoveanu” din orașul Călărași. De menționat că liceul respectiv a fost reprezentat de tocmai 8 echipe din cele 15 care au participat în finală.\n\nIna Tihon, directoarea Liceului Teoretic ”Vasile Alecsandri” s-a arătat încrezătoare că astfel de competiții se vor mai organiza la Călărași, exprimându-și disponibilitatea de a-i primi în ospeție și cu alte ocazii pe toți cei dornici de a se aventura în jocuri de cultură generală. ”Este bine că tinerii au cu ce se ocupa și sper ca aceste jocuri intelectuale să îi motiveze să cunoască mult mai multe lucruri interesante și chiar acel internet să-l folosească în scopuri didactice și educative”, a punctat directoarea.\n\nToate echipele participante la Concurs au obținut diplome, iar cele de pe primele trei locuri s-au învrednicit de cupe, medalii și premii.",
    "metadata": {
      "original_file": "Expresul_Calarasi_0448.html"
    }
  },
  {
    "title": "Ar fi furat bunuri din 8 case. Isprava unui bărbat din raionul Călărași",
    "content": "Un bărbat de 51 de ani din raionul Călărași a fost reținut de polițiști , fiind suspectat de comiterea mai multor furturi din locuințe. Suspectul a pătruns în opt case din capitală și Anenii Noi.\n\nPorivit informațiilor, acesta pătrundea în locuințe după ce se asigura că proprietarii lipsesc de acasă, apoi prin forțarea geamurilor din termopan, intra și sustrăgea bani. În total prejudiciul cauzat părților vătămate constituie 415 000 lei.\n\nSuspectul a fost plasat în arest pentru 30 de zile.\n\nMenționăm că, conform legislației în vigoare, persoana culpabilă de asemenea infracțiune riscă amendă în mărime de până la 67 500 de lei, muncă neremunerată în folosul comunității de la 180 la 240 ore sau cu închisoare de până la 4 ani.",
    "metadata": {
      "original_file": "Expresul_Calarasi_0274.html"
    }
  },
  {
    "title": "Călărașiul se află în top 3 cele mai verzi orașe din țară",
    "content": "Repartizarea spațiilor verzi urbane pe regiunile din Moldova arată că 66,4% din suprafața spațiilor verzi aparține muncipiului Chișinău, 15,3% – regiunii Nord, după care urmează regiunea Centru – 9,8%, regiunea Sud – 6,1% și UTA Găgăuzia – 2,4%.\n\nSunt datele Biroului Națională de Statistică , potrivit cărora în top 3 localități urbane cu cea mai mare suprafață a spațiilor verzi sunt mun icipiile Chișinău, Bălți și orașul Călărași.\n\nSuprafața spațiilor verzi urbane, în proporție de 69,0%, este formată din spații verzi de folosință generală – scuaruri, grădini, parcuri etc. 18,6% sunt spații verzi cu acces limitat, precum parcuri sportive, spații verzi pe lângă instituțiile de învățământ și locuințe, spații pentru recreerea copiilor și tineretului etc. Alte 7,8% – spații verzi din zonele turistice și de agrement, iar 2,7% – spații verzi cu profil specializat – grădini botanice, zoologice și dendrologice etc.. 1,9% – spații verzi cu funcții utilitare: plantații pentru consolidarea terenurilor și de protecție a surselor de apă etc.",
    "metadata": {
      "original_file": "Expresul_Calarasi_0331.html"
    }
  },
  {
    "title": "Grav accident la Bahmut. Patru persoane au decedat, printre care și un copil",
    "content": "Patru persoane au decedat, printre care și un copil, în urma unui grav accident rutier produs pe traseul R-1, localitatea Bahmut.\n\nLa fața locului polițiștii au stabilit preliminar că o Skoda Fabia a accidentat o căruță. În rezultat, patru persoane, printre care și un copil, membrii unei familii, au decedat, iar altele două au fost preluate de salvare.\n\nȘoferul a fost testat alcoolscopic, rezultatul ieșind negativ. Bărbatului i-au fost prelevate probele biologice, pentru a stabili cu exactitate toate circumstanțele.\n\nLa moment oamenii legii documentează accidentul. Traficul este redirecționat pe un drum adiacent.",
    "metadata": {
      "original_file": "Expresul_Calarasi_0223.html"
    }
  },
  {
    "title": "Primarul de Călărași ar putea rămâne fără mandat",
    "content": "Autoritatea Națională de Integritate a stabilit o avere nejustificată de peste 1 milion 500 de mii de lei la primarul de Călărași, Ion Olari și membrii familiei sale. Acesta este cercetat în mai multe cauze penale pornite pe fapte de corupție și care, recent, a fost percheziţionat de ofiţerii Centrului Naţional Anticorupţie.\n\n„ Actul de constatare se va transmite instanței de judecată în vederea aplicării măsurilor de asigurare necesare și dispunerii încasării în folosul statului a valorii averii nejustificate sau confiscării acesteia”, menționează ANI.\n\nANI mai menționează că, primarul va fi decăzut din dreptul de a mai exercita o funcție publică sau o funcție de demnitate publică pe o perioadă de 3 ani, cu înscrierea în Registrul de stat al persoanelor care au interdicție de a ocupa o funcție publică sau de demnitate publică.\n\nReamintim că în dimineața zilei de 31 ianuarie, la Călărași au descins mascații Centrului Național Anticorupție. Astfel, președintele raionului Călărași, Ștefan Bolea, primarul orașului, Ion Olari și șeful Direcției Construcții din cadrul Consiliului raional Călărași au fost reținuți de CNA și Procuratura Anticorupție, în cadrul mai multor cauze, pornite pe fapte de corupție. Astfel, potrivit materialelor cauzelor, aceștia sunt suspectați de fraudarea achizițiilor publice, dar și de alte abuzuri, comise în perioada anului 2022.",
    "metadata": {
      "original_file": "Expresul_Calarasi_0389.html"
    }
  },
  {
    "title": "De ce pe unele porțiuni de drum din orașul Călărași nu se fac lucrări de reparație",
    "content": "Și la Călărași, atunci când se fac anumite lucrări pe străzile orașului, oamenii sunt indignați, cerând autorităților să efectueze lucrări și pe alte drumuri. Cu siguranță puțini cunosc că nu toate străzile din orașul Călărași, la fel ca și la Ungheni, sunt gestionate de administrația publică locală. Unele porțiuni de drum sunt gestionate de Administrația de Stat a Drumului (ASD).\n\nPentru a afla care sunt acestea, am făcut o solicitare pe platforma Vreauinfo.md pentru a afla, din prima sursă, care sunt porțiunile de drum ce se află în gestiunea ASD și ce lucrări s-au efectuat în ultimii cinci ani.\n\nPotrivit aceleiași informații, în gestiunea ASD se află și trei străzi din orașul Călărași . Este vorba de:\n\nStrada Alexandru cel Bun (R 1 Chișinău – Ungheni – frontiera cu România, km. 43,80 – 51,50) are lungimea de 7,8 km. Pe parcursul anilor 2018 – 2022, pe acest sector de drum au fost executate lucrări de întreținere curentă în sumă de 1 020, 4 mii lei.\n\nStrada Doina (R 21 Orhei – Bravicea – Călărași, km 59,288 – 60,77) are lungimea de 1,482 km. Și aici, în ultimii cinci ani aici au fost executate lucrări de întreținere curentă în sumă de 679,9 mii lei. Iar în 2022, pe km 59,35 – 59,55, au fost executate lucrări de reparație periodică cu reparația îmbrăcămintei rutiere din beton asfaltic (straturi de uzură), în sumă de 326,2 mii lei.\n\nStrada Testemițeanu (R21 Orhei – Bravicea – Călărași, km 60,77 – 61,340) are lungimea de 1,57 km. Pe parcusul anilor 2018 – 2022 pe sectorul de drum menționat au fost executate lucrări de întreținere curentă în sumă de 181,7 mii lei.\n\nDe menționat că în orașul Călărași sunt, în total, 75 de străzi. Lungimea totală a drumurilor, străzilor și stradelelor locale constituie 71.3 km, din care 7 km sunt de importanță națională iar 64.3 km de importanță locală.\n\nPotrivit lui Sergiu Bejan, director general interimar, în 2023, pe toate aceste sectoare de drum din orașul Călărași, care se află în gestiunea Agenției de Stat a Drumului, vor fi executate lucrări de întreținere curentă în măsura asigurării cu mijloace financiare pentru reparația drumurilor publice naționale. „Totodată, vă informăm că lucrările de întreținere curentă sunt lucrări care se execută permanent pentru menținerea curățeniei, esteticii, asigurarea scurgerii apelor sau pentru eliminarea unor degradări punctuale de mică amplaore la drumuri, lucrări de artă, de siguranță rutieră, etc”, se arată în răspunsul eliberat de ASD la demersul efectuat de Expresul pe VreauInfo.md.\n\nAcest material este realizat în cadrul campaniei de promovare organizată de către A.O. „Juriștii pentru Drepturile Omului” și este parte a proiectului „Presa în sprijinul democrației, incluziunii și responsabilității în Moldova” (MEDIA-M), finanțat de USAID, Ambasada Britanică și implementat de Internews în Moldova și Freedom House, care are ca scop promovarea dezvoltării mass media independente și profesioniste, și crearea unui sector media mai rezistent la presiunile politice și economice. Conținutul acestui material nu reflectă în mod necesar viziunea Ambasadei Britanice, USAID sau a Guvernului Statelor Unite.",
    "metadata": {
      "original_file": "Expresul_Calarasi_0366.html"
    }
  },
  {
    "title": "A furat lemne și le-a depozitat în beci. Isprava unui bărbat din Călărași",
    "content": "Un bărbat, din Călărași, a fost prins de oamenii legii, după ce a furat lemne de pe teritoriul ocolului silvic din localitate. Cazul a avut loc la începutul lunii iunie. Astfel, în urma investigațiilor masa lemnoasă sustrasă a fost găsită în beciul domiciliului suspectului.\n\nPotrivit informațiilor oferite de către reprezentații Inspectoratului de Poliție Călărași , aceștia au fost sesizați de pădurar, care a declarat că de la începutul lunii iunie de pe teritoriul unui canton al ocolului silvic Călărași au fost sustrași pe ascuns 12 metri steri de foc specie tare.\n\nÎn urma investigațiilor operative desfășurate de polițiști, a fost stabilită că masa lemnoasă sustrasă se afla în beciul suspectului. Bănuitul în vârsta de 39 ani, și-a recunoscut vina și a declarat că masa lemnoasă urma sa fie realizată pentru obținerea unui profit, menționează oamenii legii.\n\nPentru săvârșirea acestei infracțiuni bănuitul riscă amendă în mărime de la 650 la 1350 unităţi convenţionale sau cu muncă neremunerată în folosul comunităţii de la 180 la 240 de ore, sau cu închisoare de pînă la 4 ani.",
    "metadata": {
      "original_file": "Expresul_Calarasi_0311.html"
    }
  },
  {
    "title": "Diaspora din Călărași. Unii s-au întors acasă, alții regretă că nu au au plecat mai devreme",
    "content": "Mulți moldoveni, cu ani în urmă, au lăsat în urmă casă, familie, prieteni, rude și au plecat în căutarea unui trai mai bun, au plecat în căutarea unor noi oportunități. Mulți se decid să rămână acolo, unde și-au făcut noi prieteni, s-au adaptat noilor condiții, iar alții au decis să se întoarcă, aducând cu ei cunoștințe, abilități și perspective într-un efort de a contribui la dezvoltarea și îmbunătățirea comunităților lor. Sunt unii însă, care regretă că au ales calea necunoașterii mult prea târziu.\n\nGalina ENACHI, specialist principal la Direcția pentru Ocuparea Forței de Muncă, Călărași\n\nAm fost mai mulți ani plecată la muncă în Italia. Acolo am lucrat timp de 8 luni ca și badantă, iar apoi, timp de 7 ani am lucrat ca dădacă, într-o familie unde am avut grijă de 3 copii.\n\nAm revenit acasă deoarece simțeam că am obosit prea mult. În plus și cel de-al doilea fiu al meu pleca de acasă să își continue studiile. Am revenit pentru soț, că deja era și pentru el obositor, am revenit la familie, au insistat și copiii.\n\nAm înțeles că multe lucruri le facem inutil, sau irațional. Că în viață mai trebuie și să ne odihnim, să călătorim, să dăm prioritate familiei. Am învățat multe lucruri ce țin și de casă, de menaj, am învățat multe lucruri din bucătăria italiană. Am prins la curaj, am învățat o limbă nouă, chiar mi-am antrenat voința și răbdarea.\n\nAbsolut defel nu îmi pare rău că m-am întors acasă. A fost o perioadă din viața mea cu suferințe, dor enorm de copii, casă, a fost o altă școală a vieții, am rezolvat multe întrebări financiare, materiale. Nu regret că am plecat în Italia și nici nu regret că m-am întors acasă.\n\nAm petrecut 4 ani în Londra, timp în care am lucrat ca și terapeut în tratamente de frumusețe, dar am folosit această perioadă pentru a și studiat în paralel, lucru pe care mi l-am dorit dintotdeauna: de astudia la universități cu renume.\n\nDecizia de a reveni nu a fost una ușoară, trebuia să aleg împreună cu soțul de a ne stabili cu familia în Marea Britanie sau de a ne reîntoarce în țară definitiv. În urma unor calcule am decis să ne întoarcem în Moldova și nu regret acest pas.\n\nConsider că perioada petrecută în Londra m-a crescut foarte mult și mi-a schimbat percepția legată de multe lucruri, mai cu seamă legat de modul în care sunt tratați clienții în orice instituție de deservire, magazin, oficii postale, bănci. Această cultură a deservirii clientului mi-a rămas impregnată în comportament și vreau să o transmit mai departe.\n\nDecizia de a reveni cred m-a adus la un alt nivel, deoacere cu experiența și cunoștințele dobândite acolo am reușit să deschid o afacere aici și să aplic în activitatea din Moldova, de aceea revenirea în țară o văd ca pe ceva pozitiv și nu regret acest lucru. Din contra, dorința mea ar fi ca toți cei care au dor de Moldova dar se află peste hotare, să revină și să investească aici capitalul emoțional, intelectual și material dobândit acolo, pentru a face o Moldovă mai bogată în oameni de calitate cu dragoste de țară.\n\nViorica OLARU, din orașul Călărași, plecată cu familia în Suedia\n\nDupă ce am locuit 39 de ani în Republica Moldova, am decis să îmi schimb viața. În august 2018 am plecat cu familia în Suedia, în calitate de cercetătoare și profesoară universitară invitată de Universitatea Uppsala. Am continuat cu mai multe colaborări academice și cu Universitatea Örebro, dar între timp am obținut o nouă experiență profesională în domeniul dezvoltării sustenabile și energiei regenerabile. Astăzi am deja peste 4 ani de experiență de muncă într-o companie internațională de energie eoliană în calitate de coordonatoare de departament. În paralel, sunt consultant în proiecte internaționale implementate în Republica Moldova (programe prin care diaspora înalt calificată contribuie la dezvoltarea țării de origine), Europa de Est și Asia Centrală.\n\nAtunci când am decis că trebuie să fac schimbarea majoră în viața mea și a copiilor mei, m-am bazat pe o analiză a perspectivelor de dezvoltare pentru mine și copiii mei, pe de o parte, și a riscurilor din țara și regiunea noastră, pe de altă parte. Știam că eu, din punctul de vedere profesional, vreau să mă dezvolt mai mult și că pe cei trei adolescenți ai mei vreau să îi expun unui mediu educațional și cultural care să îi pregătească pentru un viitor profesional de succes. Am fost decisă să îmi ofer mie și copiilor mei o securitate socială într-un mediu sănătos, ecologic, cu o economie solidă și o democrație avansată. Am ales Suedia și am aplicat pentru poziția de cercetătoare la Universitatea Uppsala, iar în urma concursului foarte strict, am obținut această poziție.\n\nAceastă experiență m-a învățat mai multe lucruri: despre mine, despre partenerul meu, despre copiii mei, dar și despre Moldova (într-o perspectivă comparativă cu Suedia). Ne-am redescoperit, dezvoltat și actualizat într-o manieră frumoasă, ieșind din zona de confort, învățand limba, cultura și normele sociale suedeze, comunicând și interacționând cu o societate în care pe lângă majoritatea etnică suedeză conlocuiesc multe alte minorități etnice și religioase, iar drepturile lor sunt respectate nu doar pe hârtie, dar și în practică, la fiecare nivel. Mi-am ajustat mult imaginea de sine, înțelegând necesitățile mele, limitele și dorințele, valoarea și unicitatea mea.\n\nUnicul regret pe care îl pot avea (dar nu îl am, pentru că m-am dezvățat să mai am regrete) este că nu am făcut acest pas (de a pleca) mai devreme. Înțeleg, însă, că a fost totuși timpul potrivit să plecăm anume după ce copiii au absorbit limba, cultura, identitatea națională și au fost suficient de conștienți să înțeleagă și să facă diferența între Moldova și Suedia, ei având 15, 14 și 12 ani la acel moment. Atât eu, cât și copiii mei, sunt/suntem și voi/vor rămâne cu moștenirea culturală românească peste care se suprapune cultura și valorile suedeze, stilul de viață și perspectivele de dezvoltare din această nouă casă în care trăim de 5 ani.",
    "metadata": {
      "original_file": "Expresul_Calarasi_0254.html"
    }
  },
  {
    "title": "Criză de polițiști la Călărași",
    "content": "Criza de personal cu care se confruntă în ultimii ani Poliția de la Călărași este deja de notorietate. La ora actuală instituția funcționează cu o deficiență de cadre de peste 30%. Mai exact, din cele 121 de funcții de polițist existente în statele de personal, la moment 45 sunt vacante.\n\nÎntrebat despre cum se descurcă fără atâția subalterni, Mihai Jacota, șeful interimar al Inspectoratului de Poliție Călărași ne-a răspuns că deocamdată nu există vreo alternativă și că se descurcă așa cum poate. „Ne descurcăm cu greu, încercăm să acoperim deficitul, iar un angajat ajunge să facă lucrul cât pentru doi și această lipsă de personal se răsfrânge asupra activității noastre și asupra operativității de reacționare în anumite situații”, a subliniat dânsul.\n\nPotrivit șefului interimar, la acest moment, cele mai deficitare structuri, în ceea ce privește lipsa personalului sunt funcțiile vacante de: ofițeri de urmărire penală, ofițeri și subofițeri de sector, subofițeri ai serviciului patrulare, ofițeri criminaliști, subofițeri ai Serviciului de Investigație Infracțiuni, subofițeri superiori ai Serviciului de Gardă, etc.\n\nÎn ceea ce privește motivele plecării din sistem a polițiștilor, Mihai Jacota a precizat că situația este cam aceeași în întreaga țară. „Noi examinăm atent fiecare caz de demisie a polițiștilor din subordine. Unii au plecat la pensie, alții au evoluat și s-au încadrat în alte subdiviziuni polițienești, dar majoritatea dintre cei care au demisionat sunt polițiștii tineri, care au lucrat mai puțin de doi ani în sistem. Cel mai des motiv pe care îl invocă este că nu le ajunge salariul și condițiile de muncă, mai ales că un polițist este obligat periodic să vină și noaptea, dar și de sărbători la lucru. Mare parte dintre ei au venit la poliție în perioada de pandemie, când era problematică plecarea peste hotare, găsindu-și astfel o soluție de moment.”\n\nȘeful interimar al inspectoratului a mai subliniat că oportunitățile oferite unui polițist nu sunt de neglijat – aceștia au un salariu stabil, care crește în funcție de vechimea în muncă și de progresele înregistrate, totodată, au șansa de a se pensiona la o vârstă relativ tânără. De asemenea, la încadrarea în funcție ei beneficiază de câteva luni de instruire, fiind salarizați în toată această perioadă. Cei care-și doresc să se facă polițiști ar trebui să fie perfect sănătoși și să nu aibă antecedente penale.\n\n”Suntem bucuroși să-i primim la discuții pe toți doritorii de a se angaja în cadrul inspectoratului. Persoanele care pot face față dificultăților sunt binevenite în colectivul nostru, iar împreună putem face regulă și dreptate în societate”, a încheiat Mihai Jacota.",
    "metadata": {
      "original_file": "Expresul_Calarasi_0487.html"
    }
  },
  {
    "title": "Antreprenorii călărășeni din domeniul turismului au învățat noi tehnici digitale, pentru a atrage cât mai mulți clienți",
    "content": "De o instruire inovativă au avut parte, pe 17 septembrie, mai mulți călărășeni, proprietari de afaceri în domeniul turismului. Dându-și întâlnire în incinta Incubatorului de Afaceri din orașul Călărași, antreprenorii s-au reunit pentru a participa la un training din cadrul unui program susținut de Republica Estonă, intitulat „Dezvoltarea turismului rural în societatea democratică”.\n\nProiectul este inițiat de „Asociația Femeilor Profesioniste și de Afaceri” și are ca scop nu doar dezvoltarea afacerilor individuale, ci și susținerea comunității în ansamblu.\n\nParticipanții la atelierul de la Călărași au avut șansa de a se familiariza cu cele mai noi instrumente digitale, menite să îi ajute în promovarea afacerilor pe care le dezvoltă, ca într-un final să se bucure de mai multă vizibilitate și să atragă tot mai mulți turiști.\n\nPotrivit Angelei Chicu, președintele Asociației Femeilor Profesioniste și de Afaceri din Republica Moldova, organizatoarea evenimentului, proiectul cuprinde mai multe raioane ale republicii, astfel încât digitalizarea turismului rural să fie promovată la scară largă.\n\n”Tehnologiile informaționale progresează de la o zi la alta, iar noi ne-am propus să atragem acest proiect prin care să ajutăm pensiunile și alte obiective turistice să se axeze pe digitalizarea serviciilor, să-și creeze site-uri și multe alte lucruri. Avem de mai mulți ani un parteneriat frumos cu Ministerul de externe al Estoniei, care ne-a finanțat anterior și alte proiecte prin care am susținut mai mulți tineri care și-au lansat propriile afaceri. Astăzi ne-am propus să instruim persoane din diferite localități ale raionului Călărași, majoritatea proprietari de pensiuni, cu scopul de a-i ajuta să atragă noi și noi clienți și să-și promoveze eficient afacerea”, ne-a povestit Angela Chicu.\n\nPe durata celor câteva ore cât a durat evenimentul, antreprenorilor li s-au prezentat mai multe mecanisme de promovare online a afacerilor, iar atmosfera caldă și constructivă i-a făcut să vină cu o mulțime de întrebări la adresa organizatorilor. ”Acest fapt denotă o conexiune care s-a creat deja între noi și sunt absolut convinsă că rezultatele frumoase nu vor întârzia să apară”, a mai adăugat Angela Chicu.\n\nOrganizatorii au declarat că după ce se vor desfășura evenimente similare și în alte raioane, proiectul va culmina cu o conferință în cadrul căreia se vor prezenta bunele practici, iar participanții vor avea șansa de a se consolida între ei, astfel încât să se dezvolte împreună.\n\n„Consider că este un proiect foarte bun, fiindcă orice instruire nouă este binevenită și cu toții avem nevoie să ne promovăm online. Am ascultat multe lucruri interesante expuse de un expert de talie internațională, fapt pentru care suntem recunoscători”, a spus Constantin Stegărescu, antreprenor din comuna Răciula, care gestionează afacerea familiei în domeniul apiculturii.\n\n”Lucrăm deja în mediul online și atragem turiștii la pensiunea noastră. Dar tot mai avem de învățat la acest capitol, așa că am aflat astăzi lucruri valoroase, care cu siguranță ne vor ajuta pe viitor”, a menționat și Victoria Sobol, antreprenoare de la Bravicea.\n\nPotrivit organizatorilor, scopul proiectului este de a revitaliza satele, care se confruntă cu probleme de depopulare și lipsa oportunităților economice. Potrivit lor, cunoscând instrumente digitale noi, antreprenorii din turismul rural sunt mai pregătiți să își întâmpine oaspeții, să-și crească profiturile și să contribuie la revitalizarea zonei lor.\n\nDe menționat că pentru implementarea proiectului au fost alocați 6000 de euro din partea Republicii Estone.",
    "metadata": {
      "original_file": "Expresul_Calarasi_0038.html"
    }
  },
  {
    "title": "Orașul Călărași are viceprimar nou, ales cu votul a peste 90% dintre consilieri",
    "content": "Orașul Călărași are un nou viceprimar, ales la ședința consiliului orășenesc, desfășurată la data de 8 decembrie.\n\nVictor Ambroci, primarul orașului Călărași a înaintat o singură candidatură la funcția de viceprimar al orașului, solicitând consilierilor să fie susținut.\n\nAstfel, în urma voturilor a 21 consilieri, din 23 câți au participat la ședință, colega noastră, jurnalista Doina Harea, a devenit viceprimară a orașului Călărași.\n\n„Alegând o doamnă viceprimar vom asigura, o dată în plus, egaliatea de gen la Călărași. Este o persoană pe care o cunoaștem cu toții, respectată, care are o familie frumoasă și educă doi copii care cresc și se dezvoltă în acest oraș pe care ni-l dorim cu toții mai frumos și mai primitor. Am toată încrederea în profesionalismul dânsei, în capacitatea de a se implica plenar în activitate, mai ales că va avea grijă de un domeniu în care are o vastă experiență”, a declarat Victor Ambroci în fața consilierilor. Totodată, primarul a propus instituirea unei a doua funții de viceprimar, decizia fiind votată de consilieri.\n\nÎn primărie, Doina Harea va fi responsabilă de partea socială, culturală, de tineret și sport. ”Este o decizie asumată, atent analizată, care mă onorează și mă responsabilizează deopotrivă. Am decis că am pregătirea necesară pentru a mă aventura în acest nou rol, care îmi dau seama că nu va fi unul ușor și că va fi presărat cu bune și cu rele. Probabil este o premieră la Călărași când într-o astfel de funcție vine o persoană apolitică, pentru că nu sunt membră a vreunui partid și am stat deoparte de campania electorală ce tocmai s-a încheiat. Împreună cu primarul Victor Ambroci, dar și cu cetățenii orașului, echipa primăriei și consilierii orășenești, ne vom conjuga eforturile pentru a readuce bunul nume al Călărașilor”, a spus Doina Harea.\n\nEa își propune să transparentizeze mai întâi de toate activitatea primăriei și să asigure un dialog constructiv cu cetățenii orașului. ”De la comunicare pornește totul. Așa se întâmplă într-o familie, dar mai cu seamă într-o comunitate. Cetățenii acestui oraș merită să fie ascultați și să primească răspunsuri la întrebările care îi frământă”, a mai adăugat viceprimar nou aleasă.\n\nDoina Harea are 38 de ani și este absolventă a Facultății de Jurnalism și Științe ale Comunicării a Universității de Stat din Moldova. Și-a început activitatea în anul 2006, fiind redactoră-șefă a ziarului ,,Călărașii”, conducând echipa redacțională până în anul 2012. În anul 2014 a devenit șefă a Agenției pentru Ocuparea Forței de Muncă din Călărași, pe care a condus-o timp de 5 ani. De la începutul anului 2019 și până în prezent a fost reporteră la Ziarului ,,Expresul”. Anul trecut a fost cooptată și în echipa Radio Moldova, fiind corespondentă la Călărași. De aproape doi ani, Doina Harea lucrează ca și specialist în comunicare și relații publice la Direcția Cultură și Turism Călărași.",
    "metadata": {
      "original_file": "Expresul_Calarasi_0192.html"
    }
  },
  {
    "title": "Oamenii din Pitușca își schimbă comportamentul alimentar",
    "content": "La Pitușca, raionul Călărași este în plină desfășurare un proiect pentru dezvoltarea comunității sănătoase susținut de coaliția dintre societatea civilă și autoritatea publică locală.\n\nRecent, în cadrul proiectului comunitar „Sănătatea are prioritate” s-a desfășurat un atelier gastronomic dedicat combinării corecte a produselor alimentare pentru o masă sănătoasă. Organizatorii și-au propus să contribuie astfel la reducerea factorului de risc al alimentației nesănătoase care contribuie în mare măsură la apariția și dezvoltarea hipertensiunii și diabetului zaharat de tip 2, specific pentru adulții din sat.\n\nLa eveniment a fost invitată nutriționista Lilia Rață din Călărași, care le-a oferit pitușcănenilor combinațiile optime între produsele alimentare pentru o alimentație sănătoasă. De meționat este faptul că cei douăzeci de participanți la atelier fac parte din grupul de risc pentru diabetul zaharat.\n\n„Am primit sfaturi prețioase și modele de meniuri sănătoase adaptate la buzunarul meu, pentru ca să pot începe să îmi schimb comportamentul alimentar, începând chiar de azi.”, spune impresionat unul dintre participanții atelierului de la Pitușca.\n\nSchimbarea comportamentului alimentar este unul din elementele care contribuie la reducerea riscurilor pentru apariția și dezvoltarea bolilor netransmisibile, în special diabetul și hipertensiunea, boli care merg mână în mână și sunt responsabile de 9 din 10 decese în țara noastră. Alimentația nesănătoasă este cauza numărul 2 în lume, dar și la Călărași, de apariție și dezvoltare a bolilor cronice.\n\n„O comunitate sănătoasă înseamnă oameni care se alimentează sănătos”, explică Lilia Rață, cea care a furnizat atelierul gastronomic.\n\n„Noi ne-am angajat în cadrul proiectului să contribuim la promovarea modului de viață sănătos a pitușcănenilor. Vrem să ne ajutăm unii pe alții să prevenim apariția bolilor cronice, precum: hipertensiunea, bolile aparatului circulator și diabetul zaharat ”, ne-a povestit Iulia Lozinschi, coordonatoarea proiectului „Sănătatea are prioritate” de la Pitușca. Ea spune că sătenii sunt bucuroși să participe în activități și sunt dornici să facă schimbări palpabile pentru sănătatea lor și a comunității.\n\nConceptul ”Comunitate Sănătoasă” recunoaște factorii de risc și determinanți ai sănătății, dar și implicarea localnicilor în luarea deciziilor pentru sănătatea lor și a comunităților. Este un concept al Organizației Mondiale a Sănătății care a început să fie aplicat în Republica Moldova, din anul 2019. Până în prezent au fost dezvoltate 40 de comunități sănătoase în 20 de raioane-pilot, sprijinite de Proiectul moldo-elvețian „Viață sănătoasă: reducerea poverii bolilor netransmisibile”.\n\nProiectul comunitar „Sănătatea-Bogăția omului” de la Pitușca este facilitat de Proiectul moldo-elvețian „Viață sănătoasă: reducerea poverii bolilor netransmisibile” și susținut financiar de Guvernul Elveției.",
    "metadata": {
      "original_file": "Expresul_Calarasi_0468.html"
    }
  },
  {
    "title": ",,Donează o carte pentru persoane aflate în dificultate’’ – o campanie lansată de Consilierii Biroului de probațiune Călărași",
    "content": "Consilierii Biroului de probațiune Călărași și-au propus colectarea cărților pentru subiecții de probațiune, avînd drept scop facilitarea procesului de reeducare și resocializare a persoanelor aflate în conflict cu legea.\n\nAstfel, a fost inițiată o campanie ,,Donează o carte pentru persoane aflate în dificultate”, care are menirea de a oferi posibilitatea persoanelor aflate în evidența Biroului de Probațiune de a acumula cunoștințe, de a-i motiva să își schimbe comportamentul, de a le spori convingerea că toţi au oportunităţi egale de creştere şi de schimbare, totodată de a începe să își valorifice propriul lor potențial.\n\nÎn contextul dat, consilierii de probațiune au colectat cărți, care cuprind literatură clasică universală, artistică, reviste cu titluri juridice și sociologice care vor ajunge să fie citite de către subiecții de probațiune.\n\nȚinem să menționăm că fiecare persoană care dorește să susțină inițiativa lansată de către consilierii biroului de Probațiune Călărași au oportunitatea să doneze cărți la sediul Biroului.",
    "metadata": {
      "original_file": "Expresul_Calarasi_0346.html"
    }
  },
  {
    "title": "„Eforturile de modernizare a localităților trebuie accelerate”, le-a spus prim-ministrul primarilor din Călărași",
    "content": "Prim-ministrul Dorin Recean a avut azi, 23 noiembrie, o întâlnire de lucru cu primarii aleși ai celor 28 de localități din raionul Călărași. Accentul în discuție a fost pus pe provocările actuale la nivel național și local, dar și pe dinamizarea proceselor de modernizare a localităților, de îmbunătățire a serviciilor sociale prestate cetățenilor, de atragere a investițiilor și de implementare a proiectelor de infrastructură, mediu, educație și sănătate, se arată într-un comunicat al Guvernului.\n\nTotodată, s-a făcut referire și la reforma administrației publice pentru anii 2023-2030, cu accent pe procesul de amalgamare la nivel teritorial.\n\nȘeful Guvernului le-a vorbit primarilor despre eforturile depuse de autorități pentru a redresa economia, a consolida instituțiile statului și a moderniza țara. De asemenea, premierul Dorin Recean a subliniat importanța colaborării între Guvern și administrațiile locale și a încurajat aleșii locali să identifice soluții optime pentru a rezolva problemele comunităților pe care le conduc, inclusiv prin scrierea proiectelor și depunerea dosarelor la programele naționale aflate în derulare.\n\n„Localități confortabile, cu infrastructură modernă și servicii publice accesibile și de calitate – sunt doar câteva din prioritățile pe care primarii aleși din raionul Călărași trebuie să le realizeze în următorul mandat. În ultimii doi ani, raionul Călărași a beneficiat de finanțare pentru 32 de proiecte de dezvoltare locală în cadrul programelor „Satul European” și „Satul European Expres”. Aceste eforturi trebuie accelerate, iar Guvernul va continua să susțină implementarea proiectelor de modernizare și dezvoltare a localităților”, a spus premierul Dorin Recean.\n\nPrim-ministrul Dorin Recean a îndemnat primarii să adopte practici de guvernare transparente și responsabile, dar s-a referit și la importanța implicării fiecărui cetățean al țării în procesul de avansare pe agenda europeană: „În calea noastră de aderare la UE, fiecare din noi, de la autorități până la cetățeni, trebuie să se mobilizeze. Construind Europa acasă, continuăm eforturile noastre de aliniere la standardele europene, modernizăm localitățile și consolidăm instituțiile statului.”",
    "metadata": {
      "original_file": "Expresul_Calarasi_0203.html"
    }
  },
  {
    "title": "Orașul Călărași s-a înfrățit cu municipiul Iași",
    "content": "Duminică, 23 iunie, de Ziua Orașului, în Piața Unirii, într-un moment solemn, orașul Călărași s-a înfrățit cu municipiul Iași.\n\nPotrivit informațiilor, evenimentul a avut loc în prezența unui public numeros, dar și a oaspeților de onoare: Igor Grosu, Președintele Parlamentului Republicii Moldova, consulul general al Republicii Moldova la Iași, deputați, reprezentanți ai Guvernului, ai ambasadelor, delegații din orașele înfrățite din Polonia, România și Franța, conducerea raionului Călărași, dar și a raionului și orașului Nisporeni, parteneri de dezvoltare și mulți alții.\n\nSemnarea acordului de către cei doi primari, Mihai Chirica și Victor Ambroci a avut loc într-un cadru emoționant și a culminat cu expresia rostită de edilul de peste Prut: ”Vrem să facem din Călărași un oraș mai bun decât Iași!”\n\nLa rândul său, primarul Victor Ambroci a vorbit despre importanța acestui moment istoric pentru locuitorii ambelor localități, pentru generațiile de azi și de mâine. „Suntem încrezători că această înfrățire va constitui un punct de cotitură pentru dezvoltarea orașului Călărași și va crea noi punți”, a spus Victor Ambroci.\n\nAmintim că anterior, primarul orașului Călărași a spus pentru Expresul, că în cazul în care va avea loc înfrățirea dintre aceste două orașe, principalele domenii de colaborare vor fi proiectele investiționale transfrontaliere, economie, artă cultură, tineret, sport. „Tot ce putem dezvolta pentru ambele comunități”, a mai adăugat el.\n\nDe menționat că orașul Călărași mai este înfrățit cu alte două orașe din România. Este vorba de municipiul Călărași și Covasna. Totodată, mai are semnate acorduri de înfrățire cu orașele Dve Moghilî din Bulgaria, Iagotin din Ucraina și Bielsk Podlaski din Polonia.",
    "metadata": {
      "original_file": "Expresul_Calarasi_0080.html"
    }
  },
  {
    "title": "O echipă de la Călărași s-a înscris printre învingătorii celui mai mare concurs de robotică din republică",
    "content": "Săptămâna trecută, Concursul de robotică – FIRST LEGO League Challenge Moldova 2023 și-a desemnat învingătorii. Printre echipele premiante s-a inclus și una de la Călărași. Mai exact, premiul special „Stea în devenire” a mers la echipa PoweRobot de la Liceul ”Mihail Sadoveanu”.\n\nEchipa de robotică a Liceului ”Mihail Sadoveanu” din orașul Călărași a intrat în competiție cu alte 57 de echipe din întreaga republică. Într-un final, cei șase elevi temerari, însoțiți de Alexei Gavriliță, profesorul lor de informatică și coordonatorul cercului de robotică, s-au evidențiat în finala concursului. Echipa a fost apreciată pentru perseverența şi implicarea în probele concursului: programare, inginerie, dar şi explorare.\n\nMândru de rezultatul atins, profesorul spune că robotica le oferă copiilor oportunitatea de a studia știința, ingineria și tehnologia într-un mod mult mai plăcut. ”În instituția noastră cercul își desfășoară activitatea începând cu anul 2016 și deja a devenit o tradiție de a participa activ la concursurile naționale. De altfel, palmaresul liceului include deja trei premii obținute la cea mai importantă competiție din domeniul tehnologiei și roboticii dedicată copiilor și adolescenților. Este o mândrie atât pentru noi, cât și pentru copii și părinții acestora”, a declarat Alexei Gavriliță.\n\nÎn anul curent, tema generală a concursului de robotică s-a concentrat pe soluții pentru problemele energetice, explorarea progreselor tehnologice și provocările globale cu care se confruntă omenirea.\n\nCei șase membri ai echipei de la Călărași spun că au trăit în cadrul concursului multe emoții frumoase, într-o atmosferă de sărbătoare, printre proiecte inovatoare și zeci de roboți autonomi construiți și programați de cei peste 500 de elevi veniți la concurs din întreaga țară.\n\n„Am avut emoții destul de mari”, a spus Mircea Dașchevici , liderul Echipei ”PoweRobot”, după care a adăugat: „Până la urmă concursul este de prietenie, iar noi ne-am dezvoltat cunoștințele, capacitățile în inginerie și rezolvarea problemelor din viața reală, lucru care ne va fi util pe viitor, mai ale dacă vom decide să ne continuăm studiile în domeniul ingineriei, matematicii, tehnologiilor informaționale etc”.\n\nDavid Simion spune că au lucrat în echipă, proiectând un robot, dar și realizând și un proiect inovativ. „Nu am fi reușit acest lucru dacă nu ne-am fi sincronizat ca echipă și dacă nu am fi avut parte de sprijinul domnului profesor, desigur”, a menționat el.\n\nLa rându-i, Vlad Negru a declarat că personal a lucrat la proiectul inovativ, care constă în iluminarea inteligentă a unei săli de clasă: „Am stat mult la poriect, colectând date necesare, costuri pentru componente, pentru prezentare, informare în domeniul dat. A fost o experiență nouă, iar juriul a apreciat înalt modul în care ne completăm unul pe altul în echipă”.\n\nIar Damian Verega a declarat că a participat pentru prima dată într-un asemenea proiect, iar experiența prin care a trecut i-a plăcut destul de mult. ”Am descperit oameni noi și am observat ce se întâmplă atunci când ai emoții mari. Acolo, când ești la masă, trebuie să fii foarte sigur pe tine și să ții cont în primul rând de faptul că timpul este limitat”, a spus Gheorghe Jomir. ”Am lucrat mai mult la reprezentarea practică a proiectului inovator. Am avut și momente în care ne-am concentrat la maximum, dar și momente în care ne-am distrat. Sarcinile au fost împărțite egal, astfel încât fiecare să aibă același volum de lucru. A fost chiar o experiență plăcută”, l-a completat colegul său, Adrian Fântânaru.\n\nÎn cadrul competiției, participanții au proiectat, construit, programat și testat roboți, au aplicat diverse concepte din matematică și știință, au elaborat soluții inovative pentru rezolvarea unor probleme reale. Evenimentul a fost organizat sub egida Ministerului Educației și Cercetării, cu suportul USAID în cadrul Proiectului Tehnologiile Viitorului.",
    "metadata": {
      "original_file": "Expresul_Calarasi_0350.html"
    }
  },
  {
    "title": "Vedeți care a fost rata de participare la vot în raionul Călărași",
    "content": "Conform datelor preliminare oferite de Comisia Electorală Centrală, în raionul Călărași, au ieșit la vot 22 mii 358 de persoane, ceea ce reprezintă participarea la vot 37.84 % din populație, dintre care 52.47 % , adică 11731 sunt femei, iar bărbați – 47.53 %, adică 10627 .\n\nCei mai activi au fost persoanele cu vârsta cuprinsă între 56 și 65 de ani, ieșind astfel la vot 5419 de oameni, urmat de persoanele cu vârsta cuprinsă între 66 și 75 de ani, votând astfel 4460 de persoane (19.95%). Persoanele cu vârsta cuprinsă între 46 și 55 de ani se situează pe locul 3, ieșind astfel la vot 4007 de persoane (17.92%), urmate de persoanele cuprinse între vârsta de 36 și 45 de ani, unde au votat 3565 de oameni, adică 15.95%, cei mai puțin activi au fost, vârsta 26-35 ani au fost prezente 2513 persoane ( 11.24% ), ca întotdeauna, tinerii cu vârstă 18 – 25 de ani, votând doar 5.60% (adică 1253 de persoane), urmați de persoane cu vârsta 76+, prezenț la vot 1141 de persoane (5.10%).\n\nÎn orașul Călărași au participat 4102 de oameni sau 31.96 %.",
    "metadata": {
      "original_file": "Expresul_Calarasi_0215.html"
    }
  },
  {
    "title": "Și la Călărași va fi sărbătorită copilăria",
    "content": "De Ziua Copilului, autoritățile publice din Călărași promit distracție maximă în Piața Unirii din centrul orașului. Ziua de 1 iunie, când se sărbătorește Ziua Internațională a Copilului, va fi o zi plină de activități magice și amuzante pentru toți copiii.",
    "metadata": {
      "original_file": "Expresul_Calarasi_0096.html"
    }
  },
  {
    "title": "Un centru comunitar pentru sprijinul persoanele vulnerabile, dar și refugiații ucraineni a fost inaugurat la Călărași",
    "content": "”UNITY HUB” este numele dat noului Centru Comunitar al Filialei de Cruce Roșie Călărași, gândit pentru a sprijini persoanele vulnerabile din comunitate, dar și refugiații ucraineni care s-au stabilit temporar în regiune.\n\nAcesta a fost amenajat în sediul Filialei de Cruce Roșie din Cartierul Bojole, în adiacența căruia Societatea de Cruce Roșie din Moldova a transformat un teren aflat în degradare, dându-i un cu totul alt aspect și utilitate. Astfel, în spațiul de recreere în aer liber, care a fost pavat și împrejmuit cu plante decorative, călărășenii pot juca acum tenis de masă în aer liber, dame și șah, pot socializa și chiar dansa într-o discotecă improvizată.\n\nEvenimentul de inaugurare a centrului s-a desfășurat la data de 11 iunie, în prezența unor înalți oaspeți, printre care ambasadorii Franței, Marii Britanii, Suediei, Statelor Unite ale Americii, Italiei, Japoniei, precum și a reprezentanților Societății de Cruce Roșie din diverse state. Aceștia, alături de administrația publică locală și de alți actori sociali cu care Societatea de Cruce Roșie are o bună colaborare, au ținut discursuri, făcând schimb de amabilități.\n\n„E un centru în care fiecare își poate găsi liniștea sufletească. Ne bucurăm să fim primii în republică care am realizat această reușită, iar acum nu avem decât să ne bucurăm de oportunitățile create. E un vis devenit realitate, grație implicării unor oameni cu inimă mare, ghidați de principiile globale ale Societății de Cruce Roșie. Ușile centrului rămân deschise mereu pentru cei care au nevoie de ajutor”, a declarat Nina Tatarciuc, directoarea Filialei de Cruce Roșie Călărași.\n\nCei prezenți la eveniment au avut oportunitatea de a se familiariza cu activitățile integrate în serviciile centrului comunitar, care au fost expuse într-un târg în aer liber. Totodată, din program nu au lipsit cântecele și dansurile celor mai talentați dintre călărășeni, atât copii, cât și vârstnici. De departe, cel mai emoționant al evenimentului a fost recitalul unor copii refugiați, care au rostit poezii și discursuri în limba română, în pragul Zilei Mondiale a Refugiaților – un eveniment global organizat în fiecare an pe 20 iunie.\n\nCentrul proaspăt inaugurat va oferi o gamă variată de servicii integrate, inclusiv educaționale, programe după școală, asistență juridică și consultanță, servicii psihologice de suport și activități de incluziune și divertisment.\n\n„Suntem bucuroși că cetățenii orașului vor avea de acum încolo un nou spațiu de socializare. Am salutat această ideie și ne-am implicat ca și autoritate publică locală pentru a valorifica acest spațiu ce era delăsat până mai ieri. Fără îndoială, reușita de astăzi face parte dintr-o serie de proiecte menite să revitalizeze cartierul Bojole, acolo unde este concentrat cel mai mare număr de locuitori ai orașului”, a declarat Victor Ambroci, primarul orașului Călărași.\n\nLa rându-i, Diana Lungu, directorul executiv al Societății Naționale de Cruce Roșie, a declarat că „acest centru nu este doar un punct pe harta serviciilor noastre, dar este și un simbol al speranței, al solidarității, precum și al angajamentului nostru comun față de cei aflați în nevoie”.\n\nFestivitatea a culminat cu o „Horă a Umanității”, în care s-au prins oaspeții veniți din toate colțurile lumii pentru a felicita călărășenii cu prilejul inaugurării primului centru comunitar de acest gen deschis în Republica Moldova.",
    "metadata": {
      "original_file": "Expresul_Calarasi_0079.html"
    }
  },
  {
    "title": "Motiv de bucurie pentru gimnaștii din Călărași. Aceștia au adus 10 medalii de aur",
    "content": "La data de 27 noiembrie a avut loc Campionatul Național de Gimnastică. Gimnaștii Clubului Sportiv ”Fortius Călărași” au adus 10 medalii de aur, 12 medalii de argint și 5 medalii de bronz.\n\nÎn cadrul campionatului, Echipa Clubului Sportiv ”Fortius Călărași” a fost formată din 27 gimnaști, și au prezentat 27 de numere artistice printre care 2 Duete, 1 Trio și 24 de copii au fost solo.\n\nCristina Lozinschi antrenoarea gimnaștilor a scris pe rețele de socializare că ”A fost o zi deosebit de importantă pentru mine ca antrenoare a acestor copii minunați. Munca colosală de zile, săptămâni, luni, la unii și ani – au adus uimirea, aplauzele, fascinația celor prezenți la acest eveniment, a juriului, a părinților și îndeosebi a mea. Am acumulat emoții profunde și experință atât de importantă pentru toți! Mulțumesc părinților pentru implicare și munca depusă și desigur vouă bravilor noștri gimnaști pentru munca zilnică, stăruință, răbdare, seriozitate, ingeniozitate, creativitate și desigur dorința de a dezvolta talentul”.\n\nDe asemenea, Irina Dodi, mămica unui copil care a participat la campionat. Și-a exprimat admirația pe rețelele de socializare. ”Cînd eram mică, îmi plăcea gimnastica dar nu am avut posibilitatea de a practica acest sport, însă visul meu l-a împlinit el, băiatul meu. Îi mulțumesc lui bunul Dumnezeu că mi te-a dat scumpul și campionul nostru. Mulțumim din suflet doamnei noastre antrenoare Cristina Lozinschi pentru munca, stăruință și încrederea depusă mulțumim pentru că i-ați oferit șansa de a lua locul 1.",
    "metadata": {
      "original_file": "Expresul_Calarasi_0429.html"
    }
  },
  {
    "title": "Cei mai talentați tineri soliști din raionul Călărași au luptat pentru un loc cât mai bun în cadrul unui festival desfășurat la Meleșeni",
    "content": "Cei mai talentați copii, dar şi tineri din raionul Călăraşi şi-au dat întâlnire duminică, 11 iunie, la Casa de cultură din satul Meleşeni. Aici s-a desfășurat tradiționalul Festival-concurs raional al tinerelor talente cu genericul ”Unici, talentați și cu dragoste de folclor”, ajuns deja la a XIII-a ediție.\n\nCei 24 de participanți au încercat să convingă juriul festivalului, dar şi spectatorii, că anume ei sunt cei mai buni interpreți de muzică populară sau de estradă. Fiecare a avut posibilitatea să-şi aleagă genul de muzică, așa că de pe scenă au răsunat doine, melodii de petrecere, cântece lirice, hituri internaționale și chiar rap.\n\nEmoțiile au atins cote maxime atât pentru concurenții care au urcat pe scenă, cât și pentru părinții și profesorii din public care le-au ținut pumnii strânși. Evenimentul a fost organizat de Direcția Cultură și Turism Călărași, în parteneriat cu primăria satului Meleșeni. Este de menționat faptul că dintre cele treisprezece ediții ale festivalului, opt s-au petrecut în această localitate.\n\nPrimarul Valeriu Zubcu spune că evenimentul a devenit în timp o adevărată pistă de lansare pentru împătimiții de muzică. ”Mă bucură mult faptul că am văzut atâția copii minunați pe scena Casei de Cultură de la Meleșeni, care pe parcursul anilor au atins înălțimi extraordinare. Și asta e bucuria și rodul muncii noastre că putem crea condiții ca acești copii să se dezvolte”, a spus primarul.\n\nJuriul a avut o misiune grea, ne-a confirmat-o Svetlana Gherghelegiu, profesoară de muzică și dirijoare a Corului ”Alexandru Malai” din satul Sadova. ”Copilașii au fost la înălțime, așa că a fost destul de complicat să facem un clasament. Mă bucur însă că fiecare dintre ei a primit o recompensă pentru munca depusă și au plecat acasă cu diplome și premii din partea organizatorilor, dar mai ales cu o experiență nouă căpătată pe scenă”, a spus jurata.\n\nPână la urmă, la diferite categorii de vârstă, li s-au conferit diplome de gradul I Mihaelei Luca (care a ieșit învingătoare la amândouă secțiuni) și lui Marius Botnari – ambii de la Școala de Arte ,,George Enescu” Călărași , Silviei Luca din satul Pitușca, dar și Mihaelei Dăniță din satul Răciula. Locul al II-lea le-a revenit Emiliei Ranga din orașul Călărași, Gabrielei Cazacu de la Școala de Arte „George Enescu”, lui Daniel Vacarciuc de satul Hoginești, dar și lui Beatrice Corcodel din satul Bravicea. Pe locul III s-au clasat Bianca Cechină și Gabriela Cazacu din orașul Călărași, dar și Jasmin Rusu din satul Pitușca.\n\nMihaela Luca s-a arătat mândră de faptul că a devenit și în acest an învingătoarea concursului. ”M-am simțit minunat, pentru că am fost primită cu multă căldură de public. Pentru mine muzica este totul, nu mă imaginez făcând altceva. Atunci când cânt, mă transpun într-o lume doar a mea”, spune ea.\n\nȘi Marius Botnari a impresionat audiența printr-o prestație impecabilă: ”La început am simțit mari emoții, de teamă să nu dezamăgesc. Dar am scăpat de ele și totul a ieșit bine, pentru că am dat tot ce am putut mai bun. Fac canto de doi ani, dar cânt de când mă știu, pentru că muzica mă pasionează și îmi încălzește sufletul”.\n\nDumitru Trifan, șeful Direcției Cultură și Turism s-a declarat mândru de faptul că numărul de concurenți este în creștere de la un an la altul, iar concurenții sunt tot mai pregătiți. În acest an aceștia au venit de la Bravicea, Hoginești, Pitușca, Novaci, Meleșeni, Rădeni, Răciula și din orașul Călărași. ”Le mulțumesc profesorilor și celor care îi ghidează pe acești copii să vină atât de pregătiți. Ne bucurăm că de pe această scenă au pornit mulți studenți la arte, unii au devenit chiar profesori de muzică deja, interpreți, așa că sperăm că și unii dintre cei care au evoluat astăzi la Meleșeni se vor face remarcați și ne vor promova neamul”, a punctat președintele juriului.\n\nToți participanții s-au ales cu diplome și premii bănești din partea Direcției Cultură și Turism. Totodată și primarul Valeriu Zubcu a oferit diplome și premii fiecărui participant, datorită unei sponsorizări, reiterând dorința de a continua festivalul-concurs bine înrădăcinat la Meleșeni.",
    "metadata": {
      "original_file": "Expresul_Calarasi_0307.html"
    }
  },
  {
    "title": "Asistenții sociali de la Călărași au aflat mai multe despre fenomenul discriminării și violenței în familie",
    "content": "Săptămâna trecută, în cadrul unui seminar, asistenții sociali au învățat lucruri importante, pe care ulterior vor ști să le aplice în practică, fiind poate primele persoane din comunitate care interacționează cu victimele și le pot ajuta, astfel încât să evite tragediile.\n\nSpecialiștii au ascultat cu mult interes informațiile propuse de traineri, implicându-se în discuții și diverse activități practice dedicate creșterii nivelului de conștientizare a femeilor din mediul rural cu privire la fenomenul discriminării și violenței în familie.\n\nVeronica Bînzari, psiholog, beneficiară a unui mini-grant oferit de Gender-Centru, a facilitat sesiunea de instruire și spune că își propune să aducă schimbarea în comunitățile rurale de la Călărași. „Vrem să sensibilizăm opinia publică cu privire la fenomenul de discriminare, dar și cu cel de violență în familie asupra femeilor, pentru a putea preveni și interveni mai calitativ, pentru a oferi sprijin și servicii care să aducă mai multă productivitate și schimbare în societate”, a declarat Veronica Bînzari.\n\nLa rândul său, Elena Bădărău, psiholog în cadrul Inspectoratului de Poliție Călărași a avut grijă de componenta de art-terapie, oferind participanților un mod eficace de a se conecta cu propriile emoții și de a le gestiona într-un mod sănătos. „Ne-am propus să instruim asistenții sociali și să le explicăm cât de importantă este o gândire non-discriminatorie în procesul de lucru. De asemenea, este nevoie să înțelegem cum discriminarea afectează direct familia și cum ajung persoanele să devină victime ale violenței în familie. În cadrul instruirii am adus la cunoștință și unele aspecte legislative și totodată am învățat asistenții sociali cum să identifice psihologic victimele violenței în familie”, a spus Elena Bădărău.\n\nParticipanții au aflat mai multe nu doar despre fenomenul discriminării în bază de gen, despre cât de devastator poate fi impactul violenței asupra femeilor și a copiilor, dar au învățat și cum să identifice psihologic victimele violenței în familie.\n\nAna Raș, asistent social comunitar în primăria satului Temeleuți, dar și în orașul Călărași, ne-a spus că seminarul s-a dovedit a fi foarte util: ”Noi suntem mesagerii păturilor vulnerabile, iar aceste informații vor fi un sprijin real pentru noi în misiunea de a fi persoane de încredere pentru persoanele aflate în dificultate”.\n\n”Jocurile de rol au fost o metodă eficientă de a transmite mesajul acestei instruiri, așa că am luat ceva nou atât eu, cât și colegii mei. Am reușit să ieșim din standardele noastre de zi cu zi, activitatea practică este pe placul tuturor”, a menționat Veronica Șchiopu, șefa Serviciului Asistență Socială Comunitară.\n\nEvenimentul s-a ținut sub umbrela proiectului „Acțiune umanitară feministă și localizată” finanțat de Guvernul Elveției și UN Women Moldova și este parte dintr-o suită de activități care urmează să se desfășoare în săptămânile care urmează, pe teritoriul raionului.",
    "metadata": {
      "original_file": "Expresul_Calarasi_0242.html"
    }
  },
  {
    "title": "O nouă ediție a sărbătorii „Hramul căruțașilor” se va desfășura la Bravicea",
    "content": "La Bravicea se va desfășura cea de a cincea ediție a sărbătorii – La Hramul Căruțașilor. Acesta va avea loc la data de 7 august, cu începere de la ora 12.00 pe stadionul din localitate.\n\nAutoritățile publice locale, care sunt și organizatorii acestei sărbători, promit o zi plină de evenimente, cu distracție, joacă și relaxare. \n\n Evenimentul va începe cu spectacolul „Fă rai din ceea ce au lăsat străbunii”, după care unuele cupluri familiale vor fi sărbătorite, va evolua fanfara și colectivele artistice, vor fi organizate expoziții tematice. Desigur că vo fi organizate și concursurile tradiționale „Cea mai îngrijită căruță” și „Cel mai îngrijit cal”.\n\n„La Hramul Căruțașilor” este un Proiect al Primăriei Bravicea, inițiat încă în anul 2017 în parteneriat cu instituții publice, sponsori, membri ai comunității. Acesta are scopul de a promova și dezvolta atitudinea de respect și grijă față de cai și căruțe prin încurajarea creșterii și îngrijirii cailor în mediul rural, promovarea îndeletnicirii de căruțaș, reîntoarcerea la izvoarele meșteșugurilor strămoșești.\n\nPrimăria Bravicea este deținătoarea Diplomei de gradul III pentru implementarea practicii „La Hramul căruțașilor” – tradiții locale și meșteșugiri strămoșești, secțiunea „Patrimoniu cultural și tradiții autentice Acasă” în cadrul Programului Bunelor Practici ale APL 2017–2018 .",
    "metadata": {
      "original_file": "Expresul_Calarasi_0491.html"
    }
  },
  {
    "title": "Raionul Călărași se află în top 5 destinații cu cele mai multe locuri de cazare pentru turiști",
    "content": "Raionul Călărași se află pe locul 2 în top 5 destinații cu cele mai multe locuri de cazare pentru turiști. Despre acest fapt s-a menționat în statistica teritorială realizată de Biroul Național de Statistică al Republicii Moldova pentru anul 2023.\n\nPotrivit datelor, până pe 31 decembrie 2022 în raionul Călărași s-a înregistrat un număr de 369 de camere care puteau fi date în chirie, precum și un număr de 864 paturi disponibile pentru turiști, transmite diez.md.\n\nConform informațiilor, raionul Călărași este depășit de raionul Dubăsari cu un număr de 487 de camere care pot fi oferite în chirie.\n\nÎn nordul țării, municipiul Bălți este regiunea cu cele mai multe locuri de cazare – 348 de camere –, iar în sudul țării, raionul Cahul înregistrează cel mai mare număr – 442 de camere. Pe țară, raionul Cahul ocupă locul 2 în calitate de cea mai dezvoltată regiune turistică.\n\nDe asemenea, din toate municipiile și raioanele cu posibilități de cazare a turiștilor, raionul Nisporeni a înregistrat cel mai mic număr. Vorbim de nouă camere și o capacitate de 24 de paturi. În comparație, în 2015, raionul Nisporeni avea un număr de 32 de camere de cazare pentru turiști și 154 de paturi disponibile pentru aceștia.",
    "metadata": {
      "original_file": "Expresul_Calarasi_0184.html"
    }
  },
  {
    "title": "De Ziua Mondială a Curățeniei tinerii de la Călărași au ieșit la clacă",
    "content": "În perioada 1-16 septembrie, sub egida Ministerului Mediului, în Republica Moldova s-a desfășurat Campania „Ziua Mondială a Curățeniei 2023”. În acest context, sâmbătă, 16 septembrie 2023, tinerii din orașul Călărași au fost chemați la o clacă.\n\nApelul de a ieși la o clacă a fost făcut de mebrii Consiliului Local de Tineri, care au fost susținuți de colegii lor de la alte trei instituții de învățământ din oraș. Locația aleasă pentru a fi salubrizată – spațiul adiacent fostului Colegiu Pedagogic ”Alexandru cel Bun”, care a fost închis acum câțiva ani, s-a umplut la final de saci plini cu deșeuri aruncate la nimereală. Tinerii au recunoscut că au venit cu plăcere să dea o mână de ajutor și că au petrecut frumos timpul împreună.\n\n„Am acceptat invitația de a face un oraș mai curat și mai îngrijit, pentru a avea și un aer mai curat de respirat. Nu mă așteptam să fim atât de mulți și abia aștept să mai repet experiența”, spune Nicoleta-Nineli Surucean.\n\nAlina Busuncean, una dintre elevii implicați în procesul de curățenie spune că a descoperit, pe lângă colegiu, multe lucruri curioase. „Am găsit cataloage vechi, dar și alte obiecte care prezintă interes, iar faptul că ne-am adunați mai mulți tineri laolaltă a făcut experința și mai specială”.\n\n”Oamenii care au făcut mizerie nu cred că s-au gândit la consecințe și că totuși natura trebuie prețuită. Am învățat azi o lecție importantă, iar ceea ce putem face noi ca și copii – este să ajutăm cu ce putem”, spune și Victoria Jian.\n\nAndrei Bespalico spune că a descoperit o mizerie de nedescris: „Dar în același timp am găsit măști antigaz, role de film și alte lucrușoare numai bune de dus la muzeul orășenesc. Cred că trebuie de organizat mai des astfel de evenimente ca să menținem ordinea în oraș.”\n\nMuncind de zor alături de elevii săi, profesoara de geografie Alina Dima, de la Liceul Teoretic ”Mihail Sadoveanu”, ne-a declarat că educația ecologică se face cel mai bine anume prin implicarea în astfel de activități de voluntariat. „Copiii au venit să demonstreze spirit civic, să își facă datoria față de orașul în care trăiesc și chiar dacă a fost mult de lucru, au depus efort și străduință. Sunt de laudă, astfel înțeleg mai multe despre educația ecologică și pot demonstra că sunt capabili să facă lucruri frumoase pentru comunitate”, a spus ea.\n\nVoia bună a persistat pe toată durata evenimentului, iar tinerii au mers acasă cu satisfacția că au pus umărul la salvarea planetei.\n\nZiua Mondială a Curățeniei este marcată anual în a treia sâmbătă a lunii septembrie. Este una dintre cele mai mari acțiuni civice la nivel mondial, ce reunește milioane de voluntari, guverne și organizații din 191 de țări, care se solidarizează pentru a aborda provocările de mediu la nivel global și pentru a construi un viitor durabil.",
    "metadata": {
      "original_file": "Expresul_Calarasi_0239.html"
    }
  },
  {
    "title": "Problema lipsei transportului public în orașul Călărași încă mai persistă. Ce decizii au luat autoritățile",
    "content": "De aproape 5 luni în orașul Călărași nu mai circulă transportul public. Acest lucru a fost confirmat și de către reprezentanții primăriei. ”Problema în domeniul transportului public pe teritoriul orașului Călărași a persistat pe parcursul a mai multor ani, atât la nivel de calitate a unităților de transport, cât și graficul lor de circulație. Aceste probleme au fost și la momentul când prestator de servcii în domeniul trasportului public era Baza de transport auto 28”, se arată în comunicatul emis de Primăria orașului Călărași.\n\nAstfel, în vara anului 2021, în urma unui concurs, serviciul rutier i-a fost atribuit unui prestator privat de servicii, care a activat, fără obiecții, până în toamna anului 2022. La sfîrșitul anului 2021, la demersul operatorului respectiv, s-a descis și majorarea tarifului, de la 3 lei la 5 lei. Iar în luna iunie 2022, s-a decis subvenționarea transportului trimestrial în sumă de 54 mii lei, pentru ca să fie prestat serviciul fără probleme. Însă, într-un final, prestatorul totuși, a decis să-și sisteze activitatea.\n\nLa întrebarea „De ce prestatorii de servicii nu vor să activeze”, autoritățile au răspuns: „Flux redus al populației și creșterea mare a prețurilor la carburanți și piese auto, motiv care nu acoperă cheltuielile prestatorilor de servicii”.\n\nLa rândul lor, călărășenii sunt indignați pentru că trebuie să traverseze orașul pe jos, în special bătrânii și mamele cu copii mici.\n\nPentru a vedea ce decizii au luat autoritățile pentru a rezolva această problemă, am trimis o solicitare către Primăria orașului Călărași, prin platforma Vreauinfo.md.\n\nConform celor comunicate de către reprezentanții administrației publice locale, la ședința din 8 noiembrie 2022, a fost examinată posibilitatea de a lua un împrumut pentru procurarea mijloacelor de transport cu o valoare de șase milioane de lei. „Prezentând această decizie Ministerului Finanțelor, am fost anunțați că suntem în imposibilitatea de a gestiona un astfel de buget. Iar motivul enunțat a fost faptul că este sfârșit de an și nu e aprobată Legea bugetului de stat și ne vom afla în imposibilitatea de rambursare a creditului”, se arată în comunicatul emis.\n\nÎntr-un final, autoritățile publice locale au găsit soluția. În luna ianuarie 2023 a fost modificat bugetul local pentru anul 2023 și s-a identificat suma de 1 milion 500 mii pentru procurarea, inițial, a trei mijloace de transport la mâna a doua. „La moment, decizia se află spre verificare la Oficiul Teritorial al Cancelariei de Stat și credem că va fi un aviz pozitiv”, se mai arată în comunicat.\n\nDe menționat că în orașul Călărași sunt 5 itinerarii. Iar pentru ca cele trei mijloace de transport să acopere necesitățile cetățenilor, autoritățile se vor întruni împreună cu consilierii într-o ședință pentru a stabili un itinerar și un grafic accesibil tuturor cetățenilor orașului. Totodată, autoritățile au dat asigurări că pe parcursul anului 2023 vor identifica bani pentru procurarea a încă două mijloace de transport la mâna a doua pentru a acoperi în totalitate orașul Călărași cu transport public.\n\nAcest material este realizat în cadrul campaniei de promovare organizată de către A.O. „Juriștii pentru Drepturile Omului” și este parte a proiectului „Presa în spri jinul democrației, incluziunii și responsabilității în Moldova” (MEDIA-M), finanțat de USAID, Ambasada Britanică și implementat de Internews în Moldova și Freedom House, care are ca scop promovarea dezvoltării mass media independente și profesioniste, și crearea unui sector media mai rezistent la presiunile politice și economice. \n\n Conținutul acestui material nu reflectă în mod necesar viziunea Ambasadei Britanice, USAID sau a Guvernului Statelor Unite.",
    "metadata": {
      "original_file": "Expresul_Calarasi_0393.html"
    }
  },
  {
    "title": "„Pașaportul Călătorului”. Turismul din Moldova are un pașaport, realizat de o călărășeancă",
    "content": "Turismul din Moldova are un pașaport, realizat de o călărășeancă. „Pașaportul Călătorului” este realizat de muzeografa și ghida de turism Mariana Iurcu. Ideea realizării broșurii „Pașaportul Călătorului” vine în contextul în care, autoarea a dorit să concentreze cât mai multe date și informații despre muzeografi, ghizi, voluntari de turism din Republica Moldova, care lucrează și promovează turismul prin ghidare și informarea turiștilor străini și băștinași.\n\nPașaportul are 30 pagini și „vă ajută să luați contactele cu ghizii, muzeografii din localitatea ta, promotorii și actorii în dezvoltarea industriei turistice de la Nord la Sudul Moldovei. Sau să fiți informați la muzeele ce sunt și Centre de Informare Turistică, să vă recomande locurile de vizitat precum destinații, obiective interesante, dar și multe alte curiozități”.\n\nBroșura include muzeele din țară, numele muzeografului, un număr de telefon și adresă de e-mail. Broșura „Pașaportul Călătorului” poate fi oferită tuturor care vor să fie ajutați în călătoriile prin Moldova și nu doar.\n\nÎn broșură, sunt incluși și ghizii de turism din satele Moldovei. Muzeografa Mariana Iurcu menționează că „realizarea acestui proiect ce s-a născut din călătoriile noastre, a echipei TURisto ACTIVisto ce s-au ciocnit cu această problemă din lipsa de informații, logistică și alte lucruri în ușurarea călătoriilor prin țară”.",
    "metadata": {
      "original_file": "Expresul_Calarasi_0405.html"
    }
  },
  {
    "title": "Câteva instituții școlare și preșcolare din Ungheni și Călărași vor beneficia de echipamente, mobilier și materiale didactice",
    "content": "Două gimnazii din raionul Călărași și trei din raionul Ungheni, precum și un liceu vor beneficia de echipamente, mobilier și materiale didactico-metodice în cadrul proiectului „Îmbunătățirea calităției educației în Republica Moldova”.\n\nEste vorba de gimnaziile din Țibirica și Hîrjauca, din raionul Călărași, precum și gimnaziile din Cornova, Todirești, Costuleni din raionul Ungheni, dar și Liceul „Ion Creangă” din orașul Ungheni.\n\nPrintre echipamentele care urmează a fi achiziționate se numără calculatoare, table interactive, echipament pentru laboratoare de științe.\n\nBugetul pentru o instituție este de circa 11 mii 400 de dolari, iar suma totală a proiectului se ridică la 2 280 000 dolari, pentru 200 de instituții de învățământ general din întraga țară. Dotările instituțiilor sunt finanțate de către Banca Mondială, grație acordului încheiat între Republica Moldova și Banca Internațională pentru Reconstrucție și Dezvoltare.\n\nLa concurs au participat 408 instituții de învățământ general. Școlile beneficiare au fost selectate în baza mai multor criterii, prioritate fiind acordată celor cu un număr mai mare de elevi în situații de risc, elevi cu cerințe educaționale speciale, elevi refugiați și instituțiilor care nu au beneficiat de dotări în ultimii cinci ani.\n\nÎn cadrul aceluiași proiect și două grădinițe din raionul Călărași vor fi dotate cu echipamente, mobilier și materiale didactico-metodice, precum și nouă din raionul Ungheni. Din raionul Călărași vor fi dotate grădinița „Guguță” din orașul Călărași și grădinița din Tuzara. Iar din raionul Ungheni vor beneficia de echipamente, grădinițele din Costuleni, Pîrlița, Manoilești, Floreni, Măcărești, precum și gărdinițele „Guguță”, „Tereza Sobolevschi”, „Steluța”, și „Delia” din orașul Ungheni. Suma totală a bunurilor se ridică la un milion 336 mii 800 dolari pentru toate cele 200 de grădinițe din țară, selectate în cadrul proiectului „Îmbunătățirea calităției educației în Republica Moldova”.",
    "metadata": {
      "original_file": "Expresul_Calarasi_0055.html"
    }
  },
  {
    "title": "Sărbători Pascale în siguranță! Acțiunile și recomandările pompierilor călărășeni",
    "content": "Având în vedere gradul sporit de vulnerabilitate la incendiu al lăcaşurilor de cult, mai ales în perioada sărbătorilor creștine, Inspec- toratul General pentru Situații de Urgență monitorizează permanent evoluti̦ a dinamicii din teren, iar, la nevoie, vor fi dispuse măsurile ime- diate pentru optimizarea misiunilor de răspuns în sprijinul cetățenilor.\n\nPe linie preventivă, Serviciului Prevenție a Secției Situații Excepționale Călărași, derulează încă de la începutul lunii aprilie, verificări la toate lăcașurile de cult unde se preconizează a se înregistra o afluență mare de participanți, precum și la construcțiile destinate cazării persoanelor în in- cinta mănăstirilor.\n\nMenționăm că Serviciul Prevenție are în atenție dotarea cu stingătoare, menținerea liberă a căilor de evacuare, exploatarea în condiții de siguranță a instalațiilor electrice și asigurarea accesului autospecialelor de intervenție la construcțiile bisericești și hidranţii exteriori.\n\nÎn Noaptea de Înviere, pompierii vor fi prezenți în lăcașurile de cult identificate cu un număr mare de participanți, pe întreaga perioadă a desfășurării slujbelor religioase.\n\nPentru evitarea producerii unor incidente și pentru a nu deveni victime ale incendiilor, este necesară respectarea unor reguli simple, însă foarte importante: În Noaptea de Înviere, în căminul credincioșilor va arde lu- mina de Paște. Este important ca lumânările sau candelele aprinse să fie așezate într-un suport incombustibil (exemplu: într-o farfurie cu puțină apă) și să nu fie amplasate în apropierea hainelor sau a altor textile. În nicio situație, nu lăsați lumânările sau candelele aprinse nesupravegheate și nu adormiţi cu lumânările aprinse. De asemenea, nu lăsați lumânările aprinse sau alte surse de foc la îndemâna copiilor. E bine să acordați o atenție sporită persoanelor vârstnice sau altor categorii vulnerabile asupra mod- ului de utilizare a lumânărilor sau candelelor aprinse, astfel încât să fie evitate situațiile în care viața sau bunurile pot fi puse în pericol.\n\nNe dorim să ne bucurăm împreună de aceste sărbători sfinte, fără evenimente care să vă pună viața în pericol!",
    "metadata": {
      "original_file": "Expresul_Calarasi_0110.html"
    }
  },
  {
    "title": "În scurt timp, călărășenii vor putea să se plimbe pe o alee proaspăt renovată, chiar în inima orașului",
    "content": "În scurt timp, scuarul de pe strada Biruinței din orașul Călărași va deveni mai atractiv, grație unui proiect al primăriei, inclus în cele 680 de inițiative din întreaga țară care au fost depuse pentru Programul „Satul European Expres”.\n\nAstfel, primăria orașului Călărași va reconstrui și amenaja aleea din parcul din imediata apropiere a Consiliului raional. Autoritățile își propun astfel să dezvolte și să reabiliteze parcul pentru a „crește calitatea vieții cetățenilor prin crearea condițiilor de odihnă și recreere”, așa cum scrie în proiectul decizie pus la vot la ultima ședință a consiliului local. În scurt timp, aici vor fi instalate bănci, iar alături de aceste bănci vor fi instalate felinare și urne pentru gunoi.\n\nPotrivit Liliei Rață, specialist în problemele atragerii investițiilor la primăria orașului Călărași, săptămâna trecută, instituția a primit noutatea că proiectul, în sumă de aproximativ 450 mii de lei, a fost acceptat, iar în scurt timp ar urma ca și contractul de grant să fie semnat. „E un proiect mic, dar care ne permite să facem ordine în acest parc din centrul orașului, care nu a mai fost reabilitat încă de prin perioada sovietică. La moment, trotuarele sunt distruse, iar de bănci, urne și felinare nici nu mai poate fi vorba”, ne-a spus Lilia Rață.\n\nÎn imediata apropiere a parcului care urmează să intre în reparații în scurt timp, staționează autobuzele școlare care aduc elevii din localitățile învecinate, așa că locul e plin de copii pe parcursul anului de învățământ. „De acum încolo, copiii vor avea pe ce să stea și să aștepte în voie transportul școlar. Ne propunem ca, cel târziu până la sfârșitul lunii octombrie, aleea să fie reabilitată și utilată cu cele necesare”, a mai adăugat Lilia Rață, care a ținut să menționeze că autoritățile caută resurse pentru a putea moderniza întreg parcul.",
    "metadata": {
      "original_file": "Expresul_Calarasi_0281.html"
    }
  },
  {
    "title": "Două școli din Ungheni și două din Călărași vor fi dotate cu seturi de echipamente moderne",
    "content": "Două școli din Ungheni și două din Călărași vor fi dotate cu seturi de echipamente moderne. În total 70 de școli din Republica Moldova vor primi seturi care includ 350 de table interactive și 350 de computere All-in-One, oferite de UNICEF cu sprijinul financiar al Parteneriatului Global pentru Educație, scrie zdg.md.\n\nAstfel, în lista celor 70 de instituții se regăsesc: Liceul Teoretic „Gheorghe Asachi” și Liceul Teoretic „Aleksandr Pușkin” din municipiul Ungheni și Liceul Teoretic „Mihai Eminescu” din Sipoteni, Călărași și Liceul Teoretic „Mihail Sadoveanu” din orașul Călărași.\n\nEchipamentele vor fi integrate în câte 5 săli de clasă din fiecare dintre cele 70 de instituții selectate, contribuind la crearea unui mediu educațional modern și interactiv. Dintre acestea, 35 de instituții fac parte din rețeaua școlilor model, un grup dedicat promovării celor mai bune practici educaționale și aliniat obiectivului de a reduce inegalitățile în accesul la resurse tehnologice.\n\n„Transformarea digitală este un pilon esențial al unui sistem educațional modern, capabil să pregătească elevii pentru provocările și oportunitățile lumii contemporane. Accesul la echipamente TIC contribuie direct la dezvoltarea competențelor digitale esențiale pentru viitorul copiilor noștri”, a menționat ministrul Educației și Cercetării, Dan Perciun.\n\nPotrivit reprezentantei UNICEF în R. Moldova, Maha Damaj, utilizarea echipamentelor digitale în educație reprezintă „cheia deschiderii unor noi oportunități și asigurării incluziunii tuturor copiilor, indiferent de mediul lor social”.\n\n„Digitalizarea instituțiilor de învățământ rămâne o prioritate, asigurând acces egal la tehnologie pentru fiecare elev, indiferent de mediul din care provine”, a declarat reprezentanta UNICEF în R. Moldova.\n\nÎn decembrie, UNICEF a donat 500 de aparate speciale pentru copiii cu deficiențe de auz și văz din Moldova, în valoare totală de 180 000 de dolari.\n\nUNICEF, agenția Națiunilor Unite pentru copii, lucrează pentru a proteja drepturile minorilor, în special ale celor mai dezavantajați și ale celor mai greu de atins, acoperidn peste 190 de țări și teritorii.\n\nAgenția a ajuns să acopere teritoriul R. Moldova în 1995 UNICEF, încheind parteneriate cu Guvernul, Parlamentul, societatea civilă, mass-media și mediul de afaceri. Scopul agenției este de a le îmbunătăţi sănătatea, educaţia, dezvoltarea și protecția.",
    "metadata": {
      "original_file": "Expresul_Calarasi_0002.html"
    }
  },
  {
    "title": "Conceptul de activitate polițienească comunitară ce urmează a fi implementat, a fost discutat la Călărași",
    "content": "Conducerea Inspectoratului General al Poliției, a întreprins o vizită la Călărași, unde alături de reprezentanții administrațiilor publice locale, au discutat proximitatea și deschiderea Poliției față de cetățeni, transmite noi.md.\n\nTema de discuție are ca scop îmbunătățirea accesului fizic și informațional la servicii de calitate și egale în întreaga țară, Inspectoratul General al Poliției a inițiat, în această săptămână, procesul de promovare a conceptului de activitate Polițienească Comunitară.\n\nTimp de trei zile au fost vizitate aflat mai multe raioane din țară: Ștefan Vodă, Căușeni, Nisporeni, Drochia și Soroca și Călărași.\n\nÎn cadrul întrevederilor au fost identificate problemele, cauzele și efectele acestora dialogul dintre polițiști și cetățeni. Totodată, s-a discutat despre prestarea serviciilor de calitate, sporirea activității proactive, dezvoltarea dialogului de cooperare cu societatea și implicarea tuturor reprezentanților societății civile în soluționarea problemelor privind ordinea și securitatea publică.\n\nExpertul din cadrul Poliției Suedeze Bertil Rosenberg, care a însoțit echipa IGP, a prezentat practica Regatului Suediei în implementarea Conceptului de activitate polițienească comunitară, beneficiile, bunele practici, lecțiile învățate și recomandări specifice pentru Republica Moldova.\n\nActivitatea Poliţienească Comunitară vine să înlăture golul de comunicare între poliţie şi societate şi să sporească nivelul de încredere în serviciile acordate de poliţie cetăţenilor, ridicând eficienţa, calitatea şi accesibilitatea acestora.\n\nConceptul de Activitate Polițienească Comunitară a fost preluat de la Poliția din Suedia, adaptat la nevoile Republicii Moldova și pilotat pe parcursul a 3 ani în 5 sectoare de poliție din diverse regiuni ale țării.",
    "metadata": {
      "original_file": "Expresul_Calarasi_0452.html"
    }
  },
  {
    "title": "Au început înscrierile pentru Festivalul – concurs național al interpreților violoniști „Vladimir Dodon” de la Călărași",
    "content": "Înscrierile la tradiționalul Festival – concurs național al interpreților violoniști „Vladimir Dodon”, care se va desfășura la Călărași, au început. Festivalul – concurs este organizat de Asociația Obștească ”Casa Viori”, în colaborare cu Primăria orașului Călărași, Direcția Cultură Călărași și Consiliul raional Călărași și se va desfășura la data de 26 mai, la Centrul Cultural ”Ion Ungureanu” din Călărași.\n\nPotrivit organizatorilor, festivalul – concurs al interpreților violoniști ”Vladimir Dodon” este deschis concurenților din Școlile de Arte (cl 5-7), secțiunea vioară din Republica Moldova. Pentru a participa, concurenții trebuie să transmită, până la data de 1 aprilie, piesa populară video pe poșta electronica a concursului, iar juriul va face preselecția a 12 concurenți, care vor participa la concursul propriu-zis.\n\nConcurenții care vor trece preselecția vor fi anunțați pe 10 aprilie.\n\nÎn cadrul festivalului, concurenții vor interpreta două piese muzicale: o piesă din repertoriul clasic, cu maestrul de concert și o piesă populară, acompaniată de Taraful din Chișinău. Criterile de apreciere vor fi măiestria interpreativă, alegerea unui repertoriu adecvat și ținuta scenică.\n\nDe menționat că, unul din obiectivele Festivalului – concurs național al interpreților violoniști ”Vladimir Dodon” este comemorarea violonistului și vestitului meșter – lutier Vladimir Dodon, născut la Călărași. Iar pe lângă acesta, se mai urmărește valorificarea folclorului muzical, instrumental; promovarea tinerilor interpreți violoniști; perfecționarea măiestriei interpretative și îmbogățirea repertoriului muzical.\n\nConcurenții, dar și maeștrii de concert vor primi din partea organizatorilor trofee, diplome și premii bănești. Astfel, potrivit organizatorilor, premiul mare pentru concurenți este de1000 de lei; premiul de excelență de care se vor învrednici doi concurenți este de 900 de lei; premiul I – 800 lei; premiul II – 700 lei; premiul III – 600 lei; premii speciale de care se vor învrednici 4 concurenți – 500 lei; premiul pentru ținuta scenică – 400 lei; premiul pentru costumul popular – 400 lei.\n\nMaieștrii de concert vor primi diplome și premii bănești în valoare de 200 de lei.\n\nNOTĂ: Vladimir Dodon s-a născut la 28 mai 1949 în orașul Călărași. A cântat în Orchestra ”Ciobănaș” mai bine de trei decenii, evoluând pe multe scene ale lumii alături de colegii săi și fascinându-i pe toți cu vioara sa.\n\nPe profesorul de muzică Vladimir Dodon, renumit meșter lutier, lumea îl cunoaște mai ales ca fiind unul dintre cei mai iscusiți creatori de instrumente populare cu corzi de la noi. În 20 de ani a confecționat peste 100 de viori care astăzi răsună în Franța, Germania, Italia, SUA etc. În anul 2006 lui Vladimir Dodon îi reușește o lucrare unică în toată Europa: a confecționat toate instrumentele pentru o orchestră de cameră – 12 viori, patru viole și două contrabasuri. Cu aceste instrumente la Chișinău a fost susținut un spectacol extraordinar de către Orchestra de Cameră de la Sala cu Orgă.\n\nVladimir Dodon s-a stins din viață la 31 octombrie 2009, la doar 60 de ani, lăsând în urmă o durere imensă.",
    "metadata": {
      "original_file": "Expresul_Calarasi_0147.html"
    }
  },
  {
    "title": "Dealul Pietrei de la Nișcani va fi iluminat pe timp de noapte",
    "content": "Acum câteva luni a fost lansat Concursul de propuneri de proiecte în cadrul Programului Național „Satul European Expres”. În rezultat, au fost avizate pentru includere în program 361 propuneri de proiecte de dezvoltare locală, din cele 680 depuse. Printre ele și 15 proiecte sunt din raionul Călărași.\n\nÎn cadrul Programului Național „Satul European Expres” la Călărași vor fi implementate nu mai puțin de 15 proiecte. Toate urmează a fi finalizate până la sfârșitul acestui an, iar cele mai multe dintre primării și-au propus să își rezolve, chiar și parțial, problema iluminatului public stradal. Printre cele patru localități unde va fi instalat sau renovat un astfel de sistem se includ satele Răciula, Nișcani, Vărzăreștii Noi și Vălcineț.\n\nPrimarul de Nișcani, Petru Sorici, spune că în localitatea pe care o reprezintă a fost inițiat de mai multă vreme un proiect de construcție a sistemului de iluminat public. Dar cum acesta costă 6 milioane de lei, s-a purces la identificarea unor surse externe de finanțare. Mai nou, Satul European Expres va sprijini aceste deziderat al nișcănenilor, care au beneficiat în acest sens și de sprijinul financiar al Agenției de Dezvoltare și Cooperare Elvețiană.\n\nPetru Sorici, primarul de Nișcani susține că grație acestei investiții în valoare de 450 mii lei, satul va fi iluminat în proporție de 99%, mai ales că în acest an primăria a primit alte 300 de mii de lei din partea partenerilor de la Proiectul de Implicare Civică ”Mă implic”. ”Urmează să iluminăm drumul care face legătura dintre satul Nișcani și orașul Călărași, care măsoară 900 de metri. Vom monta 24 de piloni noi și 25 de leduri. Considerăm că acest fapt va aduce un confort locuitorilor satului Nișcani, dar și celor de la Păulești care scurtează drumul spre casă alegând să meargă pe la Nișcani”, ne-a spus primarul. Totodată, în localitate urmează să fie instalat și un sistem de control teleghidat performant care costă peste un milion de lei.\n\nAmintim că prin Programul „Satul European Expres”, lansat de Guvern în acest an, autoritățile locale pot implementa proiecte rapide, cu termen de finalizare de maximum jumătate de an, rezolvând necesitățile urgente ale localităților. Anul trecut, la Călărași, alte 17 proiecte au fost selectate pentru a fi finanțate în cadrul Programului Național de Dezvoltare Locală „Satul European”.",
    "metadata": {
      "original_file": "Expresul_Calarasi_0278.html"
    }
  },
  {
    "title": "Polițiștii de la Călărași lucrează de zor la prevenirea accidentelor rutiere",
    "content": "Așa cum în ultima perioadă numărul de accidente rutiere a luat amploare pe teritoriul Republicii Moldova, polițiștii de la Călărași lucrează la prevenirea lor.\n\nStatisticile de la Călărași atestă o micșorare a numărului de accidente rutiere în primele cinci luni ale anului. Astfel, dacă în aceeași perioadă a anului trecut s-au înregistrat 100 de accidente rutiere neînsemnate, în acest an numărul acestora s-a redus la 66. Totodată, s-au produs și două accidente grave, soldate cu o persoană decedată și o alta traumatizată, pe care au fost pornite cauze penale.\n\nPotrivit lui Mihail Jacota, șeful interimar al Inspectoratului de Poliție Călărași, oamenii legii analizează minuțios împrejurările în care s-a produs fiecare dintre aceste accidente: ”Cel mai des este vorba despre neglijența în trafic a conducătorilor auto, dar și a pietonilor. Nu lipsesc nici cazurile de depășire a limitei de viteză admise pe anumite trasee, dar și situațiile în care nu este adaptată starea tehnică a mașinilor și viteza la condițiile climaterice. Din păcate se mai atestă și cazuri de conducere în stare de ebrietate, astfel că în primele cinci luni avem deja 13 șoferi depistați băuți la volan, în grav avansat. În toate aceste cazuri au fost intentate dosare penale”.\n\nPe toată durata acestei veri polițiștii lucrează la activități de prevenire în cadrul Campaniei Naționale cu genericul ”Las-o încet. Viața nu are roată de rezervă”. Astfel, șoferii, pietonii, motocicliștii, bicicliștii precum și alți participanți la trafic, sunt îndemnați să fie vigilenți atunci când conduc, să respecte regulile circulației rutiere și nicidecum să nu urce la volan după ce au consumat alcool. Totodată, părinții sunt îndemnați să fie mai prudenți și să nu-și lase copiii mici nesupravegheați în stradă.\n\n”Repartizăm materiale informative cetățenilor, ținem lecții în școlile auto din oraș, mergem în tabere și le vorbim copiilor despre riscurile de producere a accidentelor – toate aceste măsuri sunt făcute în scopul prevenirii accidentelor”, a mai adăugat Mihail Jacota.\n\nPentru a disciplina șoferii, la intrarea și ieșirea din orașul Călărași, pe traseul național, au fost instalate camere de supraveghere video. Drept urmare au sporit numărul de contravenții la trafic. ”În primele cinci luni ale anului poliția a documentat peste 3000 de astfel de contravenții, multe dintre care au fost surprinse de camerele proaspăt instalate. Cele mai dese încălcări presupun depășirea limitei de viteză, încălcarea benzilor de trafic, vorbitul la telefon, dar și necuplarea centurii de siguranță”, a punctat șeful inerimar al inspectoratului.\n\nTotodată, polițiștii informează că de la 1 iulie 2023 intră în vigoare simultan mai multe modificări importante la regulamentul de circulaţie rutieră din Republica Moldova. Astfel, şoferii care depăşesc viteza admisă cu mai mult de 60 km/h, dar și cei care nu vor acorda prioritate la trecerile de pietoni, vor rămâne fără permisul de conducere pe loc, pe o perioadă de până la șase luni. În plus, vor crește şi amenzile pentru depăşirile de viteză.",
    "metadata": {
      "original_file": "Expresul_Calarasi_0297.html"
    }
  },
  {
    "title": "Mai mulți tineri din orașul Călărași vor fi ajutați să-și aleagă o profesie potrivită",
    "content": "Elevii din Liceul „Mihail Sadoveanu” din orașul Călărași vor fi ajutați, în cadrul unui proiect, să își aleagă profesia potrivită. Iar cum simpla cunoaștere a unei denumiri nu este suficientă pentru a face o alegere corectă privind viitoarea profesie, aceștia vor participa la diferite activități de informare, vor vizita întreprinderi de succes din oraș, iar cei mai norocoși chiar vor implementa mici proiecte.\n\nElevii vor fi ajutați în alegerea unei profesii care să corespundă cu temperamentul, caracterul, talentul și competențele lor. Proiectul „Construim cariera din liceu” se desfășoară în cadrul programului Joboteca, iar inițiativa este realizată de Asociația Pedagogilor, Studenților și Elevilor „Vademecum” din Călărași. Printre alte activități care vor fi organizate pe parcursul proiectului se înscrie o serie de instruiri, dezbateri, vizite la companii de succes, etc.\n\nValeriu Gorincioi, directorul liceului, a făcut un anunț care i-a intrigat pe elevii prezenți la ceremonia de lansare a proiectului, care s-a ținut în Laboratorul digital al instituției: „În cadrul instruirilor pe care le va include proiectul, vom învăța participanții, cu ajutorul unor experți, să creeze un plan de afaceri eficient. Cele mai inspirate idei de proiect ale elevilor vor fi puse în practică în urma unui concurs. Astfel, vor fi finanțate două proiecte în valoare de câte 500 de euro și un proiect de 1000 de euro”, a declarat directorul, care a reiterat dorința de a vedea din partea elevilor cât mai multă implicare, dorință și participare activă.\n\nLa evenimentul din 20 octombrie, administrația liceului a semnat un acord de colaborare cu Incubatorul de Afaceri din orașul Călărași . Potrivit lui Victor Ambroci, managerul incubatorului, elevii vor fi ajutați de instituția sa să-și dezvolte abilitățile antreprenoriale, iar cei mai activi vor avea chiar șansa de a accesa fonduri. „Tinerii trebuie să fie parte a circuitului economic din raionul Călărași, iar în urma acestei colaborări ne propunem să atragem potențiali rezidenți ai incubatorului. Vom organiza și noi mai multe instruiri, campanii de sensibilizare, iar la final ne propunem chiar să finanțăm două idei de proiecte, cu sprijinul oferit de Organizația pentru Dezvoltarea Antreprenoriatului”, a punctat Victor Ambroci.\n\nUnii dintre elevii prezenți la eveniment au declarat că știu deja ce drum vor alege, alții încă sunt indeciși, dar își pun speranța că proiectul îi va ajuta în a face alegeri potrivite.\n\nProiectul „JOBOTECA – Program pilot de pregătire a tinerilor din Moldova pentru piața muncii” (2021 – 2024) este implementat de Terre des hommes – Moldova , în parteneriat cu Ministerul Educației și Cercetării al Republicii Moldova și este finanțat de Uniunea Europeană.",
    "metadata": {
      "original_file": "Expresul_Calarasi_0444.html"
    }
  },
  {
    "title": "Feeria sărbătorilor de iarnă a cuprins inima Călărașilor",
    "content": "În seara zilei de 1 decembrie, în Piața Unirii din orașul Călărași a fost dat startul sărbătorilor de iarnă printr-un eveniment așteptat de toată lumea, dar mai ales de cei mici. De pe scena din fața primăriei, primarul Victor Ambroci, alături de copiii orașului, a aprins luminițele de sărbătoare, transformând centrul orașului într-un tărâm de poveste.\n\n„Magia sărbătorilor este despre a fi împreună, iar astfel de momente ne reamintesc de copilărie, de bucuria sărbătorilor și de farmecul de a-i avea aproape pe cei dragi. Haideți să ne bucurăm împreună de acest sezon plin de lumină și căldură!”, a fost îndemnul primarului pentru sutele de părinți și copii care au împânzit piața.\n\nOchii copiilor au strălucit la apariția Moșului care, cu ajutorul membrilor Consiliului Local de Tineri, le-a oferit dulciuri și sucuri.\n\nMicii artiști de la grădinițele din oraș au încântat publicul cu poezii, cântece și dansuri dedicate iernii, iar actorii Teatrului Municipal de Păpuși „Guguță” au adus multe zâmbete pe chipurile celor mici. De la mic la mare, cu toții s-au prins în trenuleț, au dansat și s-au distrat alături de personaje din basmele populare.\n\n„Tradiția de a aprinde împreună luminițele de pe principalul brad al urbei vine de mulți ani, așa că am decis să marcăm și acest început de iarnă printr-un eveniment de suflet la Călărași. Pe timp ce trece, publicul devine tot mai numeros, ceea ce ne bucură și ne determină să depunem și mai mult efort pentru ca fiecare oaspete să rămână cu amintiri dintre cele mai frumoase”, a declarat Victor Ambroci pentru „Expresul”.\n\nAtmosfera de sărbătoare a fost desăvârșită de vocea și cobza fermecătoare a Violetei Botezatu, fenomenul de la „Românii au talent”, care a adus colinde și cântece de suflet. Seara a continuat cu interpreta Larisa Harea, care a adus ritm și energie, transformând Piața Unirii într-un ring de dans.",
    "metadata": {
      "original_file": "Expresul_Calarasi_0014.html"
    }
  },
  {
    "title": "Ministra Mediului în vizită de lucru la Ocolul Silvic Bravicea",
    "content": "La sfârșitul lunii iunie, Ministra Mediului, Iuliana Cantaragiu a efectuat o vizită de lucru la cantonul numărul 9, ocolul silvic Bravicea, din cadrul Întreprinderii de Stat pentru Silvicultură Călărași. La eveniment, au participat mai mulți pădurari din cadrul întreprinderii și au fost abordate diverse probleme ce țin de domeniul forestier, scrie Agenția „Moldsilva”.\n\nLa moment, una dintre cele mai urgente acțiuni ce necesită a fi întreprinse este – reformarea structurală profundă a sectorului forestier, reieşind din noile realităţi social-economice, obiective strategice şi în concordanţă cu schimbările care au loc în întreaga economie naţională.\n\nPărțile au avut o discuție constructivă pe marginea necesității reformării agenției ”Moldsilva” care la moment este autoritatea administrativă în subordinea organului central de mediu al administrației publice, abilitată să asigure implementarea politicii de stat în domeniile silviculturii și cinegeticii.\n\nÎn același context, Ministra Mediului, le-a dat asigurări că instituția pe care o reprezintă va continua promovarea unui management forestier eficient, a transformărilor şi performanţelor, care să încurajeze investiţiile, inclusiv cele private şi să stimuleze competiţia, libera iniţiativă, asumarea riscului şi să descurajeze economia subterană. În cadrul vizitei, ministra a vorbit și despre programul național de împădurire, ca prioritate a Guvernului și de obiectivul de a planta 100 mii ha în următorii 10 ani. Pentru implementarea dezideratului este necesară o conlucrare fructuoasă dintre administrațiile publice locale și Agenția ”Moldsilva”.\n\n”Astăzi foarte multe terenuri sunt fie înstrăinate și abandonate, fie în posesia autorităților publice locale. O colaborare între autorități este foarte necesară pentru a ne atinge obiectivele programului național de împădurire”, a menționat Iuliana Cantaragiu.\n\nCît privește masa lemnoasă pentru foc, pădurarii au venit cu asigurări că există suficientă pentru consumul intern al țării, iar prețul pentru un metru ster nu se va mări semnificativ. Pentru a nu crea haos, în baza cererii depuse la administrația publică locală, prioritate la procurare, li se va acorda instituțiilor de menire social, familiilor social-vulnerabile, persoanelor cu nevoi speciale și bătrânilor.\n\nPădurarii au mai pus în discuție necesitatea revizuirii cadrului normativ în ceea ce privește angajarea și remunerarea zilierilor pentru muncile sezoniere. Lipsa acestora dar și utilajul învechit fizic și moral se răsfrânge în mod direct asupra volumuluii dar și a calității lucrărilor efectuate.\n\nLa final Ministra Mediului, Iuliana Cantaragiu, le-a dat asigurări că problemele enunțate vor fi soluționate și i-a îndemnat pe silvicultori să protejeze pădurile Moldovei, să contribuie la prevenirea și pedepsirea aspră a încercărilor de tăiere a pădurilor în mod ilegal, precum și să monitorizeze cu strictețe tratamentele silvice, pentru a evita abuzurile.",
    "metadata": {
      "original_file": "Expresul_Calarasi_0501.html"
    }
  },
  {
    "title": "Elevii de la gimnaziul Peticeni se mândresc cu o Grădină Școlară de toată frumusețea",
    "content": "Elevii de la Peticeni se mândresc cu o Grădină Școlară de toată frumusețea care a fost amenajată grație unui proiect care le oferă copiilor oportunitatea de a învăța și de a dezvolta abilități de antreprenoriat agricol. Primele roade au și început să apară.\n\nÎn cadrul proiectului ”Grădina școlară”, elevii din Gimnaziul Peticeni au ocazia să testeze de unii singuri tehnologii din agricultura ecologică. Proiectul, care poartă genericul ,,Implică-te – obține – consumă – trăiește ECO!” le oferă șansa de a îmbina cunoștințele teoretice, căpătate la orele de biologie și chimie, cu activitățile practice de plantare, îngrijire, recoltare, dar și prelucrare și realizare a produselor finite. Elevii au și sădit deja zmeură, căpșuni, coacăză, levănțică, gălbenele, plus că mai au și câțiva pomi în curtea școlii, iar la toate astea își propun să adauge și plante medicinale, dar și alte ”daruri” ale naturii pe care le vor culege de pe câmp sau din pădure.\n\nNatalia Cereșnea, directoarea gimnaziului, spune că activitățile din curtea școlii sunt pe placul elevilor, care de la o vreme nu se mai grăbesc acasă după ore. ”Proiectul este o provocare venită din partea Marianei Spinei, profesoară de biologie și chimie, pe care am susținut-o cu mare drag. Suntem acum în așteptarea pungilor ecologice pentru a putea împacheta primele plante uscate și transformate în pulbere de către elevi. Ne propunem să strângem și alte roade, ca să le uscăm și să le putem comercializa. Banii colectați în primii ani vor fi investiți în cultivarea de noi soiuri de plante și prelucrarea terenului, iar ulterior sperăm să fie utilizați în folosul instituției”, a declarat Natalia Cereșnea.\n\nDupă ce au testat deshidratoarele, uscând leurdă și urzici din pădurea care împrejmuiește satul, elevii spun că rezultatul a fost unul peste așteptări, pentru că plantele nu și-au schimbat culoarea sau aroma.\n\n”Scopul nostru este să uscăm fructe și legume, ierburi și pomușoare din propria grădină, care să fie sută la sută ecologice. Consider acest proiect ca fiind unul foarte reușit, mai ales că am participat cu el și la Olimpiada raională de Ecologie și ne-a purtat noroc”, spune Liviu Pruteanu, elev.\n\nIar Simona Nastas spune că a decis să participe alături de colegii ei în acest proiect pentru că îi plac provocările și ador să fac parte din diferite echipe. „Ne dorim să ajungem cât mai departe cu această idee frumoasă și să uscăm cât mai multe plante din flora spontană”, a menționat eleva.\n\n”Am pornit la drum cu acest proiect cu gândul că vom avea neapărat ceva de câștigat. Vom face condimente, ceaiuri din plantele uscate, le vom vinde și vom gestiona eficient bugetul nostru școlar. Pe lângă faptul că am prelucrat terenul din curtea școlii și am plantat mai multe specii de plante, am făcut totodată curățenia de primăvară, dar ne-am și distrat pe măsură”, o completează și colega Iuliana Drapac.\n\nLocalnicii pe care i-am întâlnit în preajma școlii de la Peticeni s-au arătat bucuroși de realizările elevilor. Tatiana Rotari, spune că s-a și înscris deja în rândul viitorilor cumpărători de bunătăți recoltate din curtea școlii în care a lucrat ca învățătoare mai mulți ani.\n\n”Sunt foarte bucuroasă de rezultatele obținute de foștii mei elevi, dar și de colegii cu care am lucrat cot la cot în Gimnaziul Peticeni. Apreciez foarte înalt munca și ceea ce au obținut ei. Le doresc mult succes și îi asigur că voi fi unul dintre primii cumpărători ai produselor naturale, realizat de mânuțele lor”, a declarat Tatiana Rotari.\n\n”Grădina Școlară” este un proiect finanțat de Guvernul Suediei prin intermediul\n\nCentrului Național de Mediu. Gimnaziul Peticeni este una dintre instituțiile norocoase care a beneficiat de suma de peste 78 de mii de lei, petru a procura deshidratoare, semințe, răsaduri, ustensile, pungi ecologice și altele. În instituție învață la moment 123 de elevi.",
    "metadata": {
      "original_file": "Expresul_Calarasi_0151.html"
    }
  },
  {
    "title": "Raionul Călărași are un președinte interimar. În locul socialistului Ștefan Bolea, la cârma raionului vine un democrat",
    "content": "La Ședința Extraordinară a Consiliului raional din data de 17 februarie, cu votul a 19 consilieri a fost ales un președinte interimar al raionului Călărași. În privința lui Ștefan Bolea, consilierii au decis suspendarea raporturilor de serviciu pe perioada imposibilității exercitării de către acesta a atribuțiilor, pe motivul aflării în arest preventiv.\n\nAșadar, președinte interimar al raionului Călărași a devenit Vasile Timofte, care este la al patrulea mandat de vicepreședinte al raionului. Acesta a acces în consiliu de pe listele Partidului Democrat din Moldova (astăzi redenumit în Partidul Social Democrat European). Candidatura sa a fost votată în cadrul ședinței de consilierii din fracțiunea PD, cei de la PSRM, de la ȘOR, de un consilier de la PUN, un consilier de la Platforma DA, dar și un consilier independent. Patru consilieri s-au abținut de la vot, iar alții patru au părăsit sala în timpul ședinței.\n\nConform CV-ului publicat de site-ul www.calarasi.md , Vasile Timofte este născut în anul 1955, de profesie este profesor de matematică și deține și studii postuniversitare de „specialist în teorie și practică administrativă publică”. În perioada anilor 1994 – 1999, el a mai exercitat și funcția de primar al orașului Călărași.\n\nTotodată, un grup de consilieri a cerut ca Ștefan Bolea să fie demis din funcție, însă chestiunea nu a fost introdusă pe ordinea de zi, din lipsă de voturi.\n\nConsilierul Petru Puțuntică a ținut și un discurs în fața colegilor săi, încercând să îi convingă că ”având o situație ieșită din comun, un caz care ar trebui condamnat de noi toți, oamenii care aduc o imagine denigratoare consiliului și raionului Călărași trebuie demiși”. Acesta însă a fost însă întrerupt în repetate rânduri și huiduit de mai mulți consilieri.\n\nÎn cadrul ședinței consilierii au decis și suspendarea raporturilor de serviciu lui Veaceslav Stratan, șeful Direcției Construcții, pe motivul aflării în arest preventiv.\n\nLa finalul ședinței, președintele interimar Vasile Timofte a promis că va colabora deschis cu toți consilierii. ”Situația în care am ajuns este un complicată, dar trebuie să ne reabilităm”, a declarat el.\n\nDe menționat este și faptul că mai multe instituții publice, precum și toți profesorii din raion, nu și-au primit până astăzi, 17 februarie, salariile. Situația vine în urma acțiunilor de urmărire penală pornite la Călărași în data de 31 ianuarie, care au continuat cu decizia din 2 februarie 2023 a judecătorilor de la Judecătoria Chişinău cu sediul în sectorul Buiucani de a-l plasa pe Ştefan Bolea, în arest preventiv pentru 30 de zile. Rămas fără președinte, în toată această perioadă la Consiliul raional Călărași nu s-au putut face niciun fel de tranzacții financiare.",
    "metadata": {
      "original_file": "Expresul_Calarasi_0385.html"
    }
  },
  {
    "title": "Trei regiuni vor beneficia de un sistem integrat de gestionare a deșeurilor. Raioanele Ungheni și Călărași sunt pe listă",
    "content": "Trei regiuni din Moldova vor beneficia de dezvoltarea unui sistem integrat de gestionare a deșeurilor, până în anul 2028, în cadrul Programului Deșeuri Solide în Republica Moldova. În proiect sunt incluse Regiunile de Management Deșeuri 5 (Ungheni, Nisporeni, Călărași), 8 (Edineț, Briceni, Ocnița, Dondușeni) și 1 (Cahul, Cantemir, Taraclia, Comrat, Vulcănești, Ceadîr-Lunga).\n\nPotrivit reprezentanților proiectului, gestionarea deșeurilor în Republica Moldova rămâne a fi o provocare majoră, iar una dintre cauze o reprezintă conștientizarea și implicarea scăzută a populației în procesele de prevenire, reutilizare și compostare a deșeurilor organice, scrie agrotv.md.\n\n„Cel mai ușor de reciclat deșeu este cel care nu s-a produs, este mai simplu să renunțăm la produsele și ambalajele care devin rapid gunoi și să le refuzăm. Evident, o viață #FărăDeseuri este utopică, dar putem tinde spre asta! Prin schimbarea obiceiurilor, să producem mai puțin gunoi acasă, la grădiniță, școală sau oficiu. Este deja demonstrat că soluția pentru volumele de deșeuri este prevenirea formării acestora, similar cu bolile, e mai ușor să previi decât să tratezi o boală. Deci prevenim, reutilizăm, reciclăm, valorificăm și, doar dacă nu poate fi trecut prin etapele anterioare, depozităm”, a spus Vica Diavor, manageră de proiect.\n\nO altă problemă o reprezintă infrastructura deficitară pentru sortarea și colectarea selectivă, mai ales în zonele rurale, unde doar 15-20% beneficiază de servicii de salubrizare. În același timp, volumul de deșeuri produse crește constant, fiind de 400 de kg anual per locuitor. În municipiul Chișinău, aproximativ 90% din cantitatea de deșeuri colectate de serviciile de salubrizare a fost eliminată prin depozitare, colectarea selectivă fiind organizată parțial în capitală și în unele centre raionale. Astfel, ratele de reciclare și valorificare a deșeurilor sunt încă foarte reduse. Multe materiale reciclabile și utile sunt depozitate împreună cu cele nereciclabile, pierzându-se o mare parte a potențialului lor util (hârtie, sticlă, metale, materiale plastice). Fiind amestecate și contaminate din punct de vedere chimic și biologic, recuperarea lor este dificilă.\n\n„Fiecare gest mic de reciclare înseamnă un pas important către protejarea mediului și către crearea unui viitor curat pentru generațiile viitoare. Ministerul Mediului este dedicat identificării soluțiilor inovatoare pentru propulsarea economiei circulare, un model în care deșeurile devin resurse. Unul dintre ele este Proiectul „Deșeuri Solide în Republica Moldova”, finanțat de BERD și cofinanțat de BEI. Investițiile vor sprijini infrastructura de colectare, transfer și tratare a deșeurilor în diverse regiuni ale țării. Asta include construcția de depozite de deșeuri și stații de transfer, contribuind la reducerea impactului ecologic și la promovarea unui management durabil al deșeurilor”, a spus Sergiu Lazarencu, ministrul Mediului\n\nDe asemenea, urmează a fi crescut gradul de conștientizare publică privind importanța practicilor adecvate de reducere și gestionare a deșeurilor. Astfel, vor fi oferite informații accesibile și prietenoase oamenilor, cu accent pe reducere, reutilizare și prevenirea generării gunoiului. În plus, cetățenii vor fi încurajați să se implice activ în eforturile de gestionare a deșeurilor, fie prin participarea la programe de voluntariat, fie prin susținerea inițiativelor de mediu. În aceste eforturi vor fi implicate și autoritățile locale, tinerii și liderii locali, pentru a contribui la schimbarea comportamentală și promovarea unor practici mai eficiente de gestionare a deșeurilor.\n\nProiectul este implementat de A.O. EcoVisio și A.O. E-Circular, în parteneriat cu Ministerul Mediului și I.P. Oficiul Național de Implementare a Proiectelor în domeniul Mediului, și cu suportul financiar al Suediei. În regiunile 5,8 și 1 locuiesc în jur de 690 de mii de persoane, sănătatea cărora este direct influențată de peste 300 de gropi de gunoi, cu o suprafață totală de 375 ha sau cât 506 terenuri de fotbal.",
    "metadata": {
      "original_file": "Expresul_Calarasi_0043.html"
    }
  },
  {
    "title": "Cele mai bune practici au fost premiate. Află care sunt proiectele câștigătoare din Călărași și Ungheni",
    "content": "Cele mai bune practici implementate de autoritățile publice locale din Moldova din perioada anilor 2020 – 2022 au fost premiate pe 21 decembrie, în cadrul unei festivități.\n\n„Prin solidaritate, putere, curaj, devotamentul și dedicația de care au dat dovadă primarii, împreună cu comunitățile lor, au fost eroii din prima linie în acest an plin de încercări… Este important, așadar, să învățăm din bunele practici, să ne inspirăm din istoriile incredibile de curaj, să îndrăznim, să fim mai buni și să fim noi schimbarea care ne-o dorim aici, acasă”, a menționat Ana – Maria Veverița, coordonatoarea Programului Bunelor Practici.\n\nEvenimentul a fost organizat de IDIS „Viitorul”, în cadrul Programului bunelor practici ale autorităților publice locale, care este implementat cu suportul financiar al Consiliului Europei. Potrivit organizatorilor, scopul Programului Bunelor Practici este acela de a identifica și disemina inițiativele originale din administrația publică locală din Republica Moldova, precum și a face cunoscute experiența și rezultatele remarcabile ale autorităților și instituțiilor publice locale din țară.\n\nÎn cadrul Ceremoniei de premiere a celor mai bune practici în administrația publică locală au fost decernate 21 de certificate de participare, opt mențiuni, nouă premii de gradul III, șapte premii de gradul doi, șapte premii de gradul I și zece premii speciale pentru cele mai bune practici implementate de administrațiile locale în perioada 2020-2022. Autoritățile câștigătoare s-au ales cu trofee, diplome și surprize din partea partenerilor Programului Bunelor Practici.\n\nAstfel, la Secțiunea „Tradiții autentice acasă”, Muzeul de Istorie și Etnografie „Dumitru Scvorțov-Russu” din orașul Călărași s-a învrednicit cu locul II pentru descoperirea și promovarea unicului cavou din sticlă din țara noastră, dar și valorificarea muzeului evreiesc din orașului Călărași, care are peste 5 mii de pietre funebre. Iar la secțiunea „Infrastructură comunitară pentru revitalizare socială”, Primăria orașului Călărași s-a învrednicit, tot cu locul II, pentru eficientizarea iluminatului public stradal „Licurici în inima Codrilor”. Consiliul raional Călărași a primit un certificat de participare pentru proiectul „Îmbunătățirea atractivității turistice prin conservarea patrimoniului cultural și istoric dintre Consiliul raional Călărași și comuna Miroslava”. La fel și primăria Bravicea a primit un certificat de participare pentru parteneriatul eficient între administrația locală și femeile cu inițiativă din localitate.\n\nIar primăria orașului Cornești s-a ales cu o mențiune pentru proiectul „Mobilizând comunitatea, reparăm terenul sportiv pentru un sport de egalitate”, la Secțiunea „Dezvoltare locală prin solidaritate comunitară”. La aceeași secțiune și primăria Mănoilești s-a învrednicit de o mențiune pentru proiectul „Tineri informați, instruiți și implicați – comună dezvoltată și prosperă”.\n\n„Bunele practici își au rădăcinile implantate în energia celor mai dinamici cetățeni ai țării, în multiplele experiențe ale comunităților inovatoare, în școala vieții acelor primari care dacă cad se ridică și merg înainte, care indiferent de prognozele politice caută și găsesc soluții la o serie de probleme locale. Liderii locali nu numai că știu ce trebuie să facă, dar prin energia lor, pot inspira și mobiliza comunitățile pentru a face față provocărilor marilor probleme cu care se confruntă țara…”, a menționat Liubomir Chiriac, directorul executiv al IDIS „Viitorul”.\n\nDe menționat că pentru ediţia din acest an a Programului Bunelor Practici, au fost depuse 84 dintre cele mai inovative bune practici, implementate de 57 de autorități publice locale din Moldova. Secțiunile la care au aplicat administrațiile publice locale sunt: 1. Guvernare transparentă pentru o administrație publică inteligentă; 2. Dezvoltare locală prin solidaritate comunitară; 3. Tradiții autentice acasă; 4. Infrastructură comunitară pentru revitalizare socială.\n\nProgramul Bunelor Practici ale Autorităţilor Publice Locale din Moldova a fost lansat în anul 2005, cu suportul Consiliului Europei și implementat de către IDIS „Viitorul”. Scopul acestei program este acela de a identifica și disemina inițiative inovative și eficiente din administrația publică locală din Republica Moldova, precum și a face cunoscute experiența și rezultatele remarcabile ale autorităților și instituțiilor publice locale din țară.",
    "metadata": {
      "original_file": "Expresul_Calarasi_0413.html"
    }
  },
  {
    "title": "Un bărbat din Călărași a fost amendat pentru că-și păștea caprele în loc interzis",
    "content": "14 capre au fost surprinse în timp ce pășteau într-o zonă cu puieți de arbori plantați în cadrul Programului Național de Extindere și Reabilitare a Pădurilor (PNERP). Potrivit Inspectoratului pentru Protecția Mediului (IPM), incidentul a avut loc în localitatea Sipoteni din raionul Călărași.\n\n„Întreprinderea de Stat pentru Silvicultură din Călărași a preluat situația și urmează să stabilească dacă puieții plantați au suferit daune semnificative, impunând astfel necesitatea recuperării pagubei materiale. Această situație subliniază importanța protejării ecosistemelor noastre fragile și necesitatea aplicării legilor pentru a descuraja activitățile care pot afecta mediul înconjurător”, se menționează în comunicat.\n\nInspectoratul pentru Protecția Mediului subliniază că „acest incident servește ca un avertisment clar că respectarea regulilor și a legilor privind conservarea naturii este esențială pentru a proteja mediul înconjurător și a asigura o planetă sănătoasă pentru toți”.",
    "metadata": {
      "original_file": "Expresul_Calarasi_0106.html"
    }
  },
  {
    "title": "Polițiștii din Ungheni și Călărași în permanență întreprind acțiuni și operațiuni speciale pentru a combate consumul și traficul ilicit de droguri",
    "content": "Consumul de droguri în Republica Moldova ia amploare. Sursele de livrare a stupefiantelor se multiplică şi diversifică, tot mai multe persoane căzând pradă acestui flagel. Astfel, la Ungheni în evidența medicului narcolog sunt 266 de persoane consumatoare de droguri, iar la Călărași – 91 de persoane. Aceste cifre ne-au fost oferite de către Inspectoratul General de Poliție, prin intermediul platformei Vreauinfo.md.\n\nPrintre altele, raionul Ungheni se află în top 5 regiuni cu cei mai mulți consumatori de droguri, după municipiul Chişinău (8000 persoane), municipiul Bălţi (727 persoane), raionul Anenii Noi (327 persoane) și raionul Ialoveni (312 persoane). \n\n Potrivit Dianei Fetco, şefa Secției Comunicare și Protocol a Inspectoratului General de Poliție, cele mai multe persoane care sunt implicate în schemele cu droguri au vârstele curpinse între 18 şi 24 de ani, dar şi de la 30 de ani în sus, majoritatea fiind la prima abatere.\n\nÎn această ordine de idei, pe teritoriul municipiului Ungheni activează un program neguvernamental ,,Metadon”, care are un impact pozitiv în reducerea persoanelor ce întrebuințează substanțe narcotice și sunt predispuse de a comite infracțiuni, fiind sub influența acestor substanțe.\n\n„Polițiștii din Ungheni în permanență întreprind acțiuni și operațiuni speciale, care au ca scop combaterea consumului de droguri, traficului ilicit cu substanțe stupefiante și psihotrope, în special celor de origine vegetală, identificarea și documentarea persoanelor care le cultivă ilegal”, se arată în răspunsul oferit de către reprezentanții Inspectoratului General de Poliție prin intermediul platformei.\n\nFenomenul consumului drogurilor are efecte nu doar asupra sănătăţii consumatorilor, dar şi în întreaga societate. Pe lângă consumatori, există și persoane care comit infracţiuni legate de droguri.\n\nLa Ungheni, în în prima jumătate a anului 2023, au fost înregistrate 18 cauze penale și întocmite 35 de procese, conform articolului 85 Cod Contravențional (Procurarea ori păstrarea ilegală de droguri, precursori, etnobotanice şi a analogilor acestora în cantităţi mici sau consumul de droguri fără prescripţia medicului). În perioada analogică a anului 2022, au fost înregistrate 20 de cauze penale și întocmite 25 de procese, conform aceluiași articol.\n\nPe teritoriul raionului Călărași, în primele 6 luni ale anului curent, au fost înregistrate 2 infracțiuni în baza articolului 217 Cod Penal (Circulaţia ilegală a drogurilor, etnobotanicelor sau analogii acestora fără scop de înstrăinare). Potrivit reprezentanților Inspectoratului de Poliție Călărași, ambele dosare penale la moment sunt în procedură, iar organul de urmărire penală urmează să se expună. De asemenea, în această perioadă au fost înregistrate 3 cauze contravenționale. În perioada analogică a anului 2022, a fost înregistrat un proces verbal în baza articolului 85 Cod Contravențional.\n\n„Activitatea angajaților Inspectoratului General al Poliției este focusată nu doar pe combaterea și prevenirea cazurilor de comercializare a drogurilor, dar şi reducerea numărului de persoane consumatoare de droguri. În acest sens, polițiștii desfășoară în permanență acțiuni de informare și sensibilizare a societății civile cu privire la problema drogurilor în rândurile tinerilor, conştientizarea grupurilor de risc asupra efectelor drogurilor, în general şi a substanţelor noi cu proprietăţi psihoactive, în special şi a modalităţilor sănătoase de petrecere a timpului liber ca alternative la consumul de droguri”, se arată în răspunsul oferit de secția comunicare și protocol al Inspectoratului General de Poliție, prin intermediul platformei Vreauinfo.md.\n\nDe menționat că în 2021 au fost descoperite peste 800 de infracţiuni de trafic de droguri, pe tot teritoriul Republicii Moldova. Pedeapsa pentru cei vinovați este închisoarea, de la 7 la 15 ani.\n\nAcest material este realizat în cadrul campaniei de promovare organizată de către A.O. „Juriștii pentru Drepturile Omului” și este parte a proiectului „Presa în sprijinul democrației, incluziunii și responsabilității în Moldova” (MEDIA-M), finanțat de USAID, Ambasada Britanică și implementat de Internews în Moldova și Freedom House, care are ca scop promovarea dezvoltării mass media independente și profesioniste, și crearea unui sector media mai rezistent la presiunile politice și economice. Conținutul acestui material nu reflectă în mod necesar viziunea Ambasadei Britanice, USAID sau a Guvernului Statelor Unite.",
    "metadata": {
      "original_file": "Expresul_Calarasi_0257.html"
    }
  },
  {
    "title": "Unde se pot odihni copiii de la Călărași în această vară",
    "content": "Sezonul estival deja a început, iar mulți dintre părinți sunt în căutarea unui bilet pentru odihna copilului lor la o tabără de odihnnă. Și în acest an, copiii din Călărași se pot odihni la tabăra de odihnă „Romanița” din Oricova. Costul unui bilet pentru zece zile de odihnă la tabără este de 3500 de lei, însă părinții vor scoate din buzunar câte 700 de lei, restul sumei fiind acoperită din bugetul de stat.\n\nPotrivit Elenei Gonța, șefa Direcției Învățământ, Tineret și Sport Călărași pentru odihna copiilor în sezonul estival 2023 au fost alocați de la bugetul de stat 1 milion 400 de mii de lei.\n\nBiletele pentru tabără pot fi cumpărate de la Direcția Învățământ, Tineret și Sport din Călărași. O parte dintre acestea sunt acordate și în acest an gratuit. Astfel, pe lângă cei 70 de copii din diverse categorii – începând cu olimpici și terminând cu cei care provin din familii cu o situație materială mai problematică, au beneficiat de bilet gratuit și 6 copii refugiați din Ucraina.\n\nPer total, vor fi organizate șase ture, iar în fiecare dintre ele se vor odihni câte 100 de copii. Startul a fost dat deja pe 6 iunie și se va închiea la data de 15 iunie, iar ultima tură va începe pe 5 august și se va încheia la data de 14 august.\n\nTradițional, o zi în Tabăra ”Romanița” începe cu mișcare, pentru că toți copiii participă la gimnastica de dimineață. Peste zi nu lipsesc jocurile sportive, precum starturi vesele, tenis de masă, dame, volei cu baloane umplute cu apă, badminton, etc. De departe însă, cea mai solicitată activitate rămâne a fi timpul petrecut la piscină.\n\nȘi în acest an la Călărași va funcționa o tabără de vară cu sejur de zi – în incinta Școlii primare din oraș, unde este organizată o singură tură. Startul a fost dat luni, 5 iunie și se va încheia pe 16 iunie.",
    "metadata": {
      "original_file": "Expresul_Calarasi_0312.html"
    }
  },
  {
    "title": "Călărășenii sunt tot mai aproape de a avea un oraș curat. Aici a fost lansată o campanie de colectare a deșeurilor electronice",
    "content": "Autoritățile publice locale din orașul Călărași au inițiat ”Campania de Colectare a Deșeurilor Electronice”. Astfel, în perioada 4-20 decembrie, toți călărășenii sunt îndemnați să colecteze toate tipurile de deșeuri electronice care sunt defecte și nu mai pot fi utilizate, începând de la telefoane, fiare de călcat, uscătoare de păr, calculatoare, tablete, jucării electrice, radiouri, telecomenzi, copiatoare sau chiar frigidere.\n\n”Fiecare dintre noi are oportunitatea să contribuie la crearea unui mediu sănătos de viață și să ofere șansa generațiilor viitoare la o planetă sănătoasă și prietenoasă, deoarece deșeurile electronice poluează grav mediul, iar noi ne putem implica să evităm acest dezastru”, scriu reprezentanții primăriei Călărași, pe rețelele sociale.\n• Întreprinderea Municipală „Gospodăria Comunal Locativă” Călărași, strada Alexandru cel Bun 178; ( anume aici pot fi aduse și deșeurile electronice mari, de genul: frigidere, calculatoare, televizoare, etc).\n\nAceastă activitatea este realizată în cadrul Proiectului „Îmbunătățirea serviciului de colectare a deșeurilor menajere la platformele comune”, proiect realizat în cadrul ”Inițiativei pentru Creștere Economică”, finanțat de Uniunea Europeană cu suportul PNUD Moldova.",
    "metadata": {
      "original_file": "Expresul_Calarasi_0191.html"
    }
  },
  {
    "title": "Expoziția „Sfinții Închisorilor Comuniste” la Răciula, unica de acest gen în Republica Moldova",
    "content": "Începând cu 17 iulie, ușile muzeului din satul Răciula s-au deschis pentru vizitatori. Acolo, vizitatorii pot vedea expoziția permanenta sub genericul „Sfinții Închisorilor Comuniste”, care este unica de acest gen în Republica Moldova.\n\nAcest lucru a fost posibil cu ajutorul mănăstirii Răciula în parteneriat cu Organizația Neguvernamentală (ONG) „Rădăcina Neamului”.\n\nMuzeul are în componența sa patru săli, printre care o cameră destinată familiei regale a lui Nicolae al II-lea. O altă sală include istoria și obiecte de cult ale mănăstirii, este expoziția închisorilor și de asemenea, expoziția de tablouri prin care sunt reprezentate mai multe fărădelegi care s-au făcut împotriva bisericii.\n\nPotrivit lui Dumitru Vidrașcu reprezentantul organizației neguvernamentale „Rădăcina Neamului”, expoziția „Sfinții Închisorilor Comuniste” este o expoziție permanentă care are drept scop de a cunoaștem cât mai profund filele tragice din istoria ortodoxiei, dar şi de a mărturisi marile minuni şi ajutorul lui Dumnezeu celor ce au suferit în surghiun. Aici, vizitatorii vor putea auzi istorii adevărate, frânturi din viaţa celor ce au păşit în sinaxare. Vizitatorii se vor putea familiariza și cu istoria, statisticile dar şi viaţa de zi cu zi a deţinuţilor din Gulag.\n\n„Un popor care nu își acceptă istoria, nu există. Datorită acestei expoziții avem posibilitatea să vedem istoria mănăstirii, cum s-a dezvoltat aceasta, putem să vedem mărturisirea preoților, clericilor și a oamenilor care au suferit în perioada comunistă. De aceea e foarte important ca poporul să-și cunoască rădăcinile și istoria”, a mai spus Dumitru Vidrașcu.\n\nMenționăm că respectiva expoziție este unica activitate muzeologică și comemorativă de acest fel în Republica Moldova. Iar, muzeul a mai avut o tentativă de deschidere în pandemie, dar din cauza că nu se puteau desfășura activități, expoziția a fost închisă. Muzeul se află vizavi de mănăstirea Răciula și activează în fiecare zi începând cu ora 09:00 și până la ora 17:00. Muzeul are și un ghid – maestru care povestește despre viața sfinților din închisori.\n\nPotrivit organizatorilor, pe lângă expoziție, copii cu vârsta de până la vârsta 14 ani, pot beneficia de un master-class de modelare a aluatului în formă porumbel, care va fi pus la copt și, ulterior, consumat.\n\nPrețul de intrare la muzeu este de 20 de lei, iar prețul pentru master-class – 30 lei.\n\n„Deşi am citit în câteva rânduri mărturisiri (nu doar uimitoare, dar şi înfiorătoare), despre chinurile neînchipuite ce le-au suferit într-un chip mucenicesc nenumărați mărturisitori ce au trecut prin ,,iadul temnițelor comuniste”, totuşi e cu totul altceva când vezi prin reperezentări muzeografice, unele, din multele atrocități ale ,,sfinților închisorilor… Am avut posibilitatea să vizitez această expoziție, care te face nu doar să rămâi uimit de câte au putut să rabde cei ce au trecut prin torturile regimului totalitar ateu, dar te fac să ai o emoție sufletească aparte şi un respect deosebit față de toți acei mărturistori”, a scris și preotul Ștefan Rîmbu din Ungheni, pe rețelele sociale, după ce a vizitat expoziția.",
    "metadata": {
      "original_file": "Expresul_Calarasi_0484.html"
    }
  },
  {
    "title": "Crucea imensă de la Buda, înălțată în amintirea celor trecuți în veșnicie, a fost sfințită",
    "content": "De câteva luni, pe dealul numit de către localnicii din satul Buda – „La Țuguiasa”, străjuiește o cruce imensă, care se vede de la mare depărtare. După multe așteptări, duminică, 12 noiembrie, oamenii din sat s-au adunat pentru a o sfinți.\n\nDe dimineață, oamenii din sat s-au adunat la biserică pentru a asista la sfințirea renumitei cruci de pe muchia dealului. De ce la biserică? Pentru că afară cernea o ploiță ciobănească, iar până în vârf de deal au ajuns doar cei mai temerari dintre budeni, alături de părintele Gheorghe, care a sfințit crucea și a binecuvântat locul.\n\nLucrarea măreață a apărut pe dealul de la Buda Veche în acest an, după ce unul dintre sătenii plecați din sat de zeci de ani – Grigore Bălan, a pus temelia crucii la care visa de ani buni. Și dacă s-a pornit de unul singur să o înalțe, pe parcurs a întâlnit oameni de bună credință care s-au aliniat intenției sale nobile și au contribuit cu bani, dar mai ales cu multe zile de muncă, la realizarea lucrării. Acum câteva săptămâni aici s-a adus și electricitatea din sat și au fost montate corpuri de iluminat, astfel încât crucea luminează pe timp de noapte și poate fi admirată din depărtări.\n\nVădit emoționat în ziua sfințirii, Grigore Bălan ne-a spus că se simte ca la ”botezul unui prunc” și că, în sfârșit, și-a văzut lucrul dus până la capăt. ”Sunt foarte mândru de sătenii mei care au sărit în ajutor fără a sta prea mult pe gânduri. Eu cred că de undeva de sus apropiații noștri trecuți la Cele Sfinte privesc acum spre noi. Toată lucrarea a fost înălțată în amintirea lor și îmi doresc ca pe viitor oamenii să fie mai buni între ei și mai credincioși”, a declarat Grigore Bălan.\n\nPrintre ctitorii prezenți la sfințirea de duminică am surprins-o pe Tatiana Bondari, medic stomatolog la Călărași, care s-a aliniat intenției nobile de a ridica această cruce, mai ales că este legată sufletește de locul pe care aceasta a fost înălțată, pentru că terenul dat a aparținut familiei sale. ”Ne bucurăm extrem de mult că am ajuns în această zi mare, binecuvântată de sus cu ploaie. Nu am putut să nu fim receptivi la această intenție a consăteanului nostru, pentru că aici am văzut lumina zilei, aici am copilărit, aici ne-au rămas părinții care își au somnul veșnic, aici ne-au rămas rudele. Sper foarte mult ca această cruce să fie ca o lumină în amintirea tuturor celor adormiți”, ne-a spus Tatiana Bondari.\n\nNăscut și el în satul Buda, Vasile Stăvilă spune că este extrem de bucuros de realizarea consătenilor săi. ”Oamenii gospodari de la Buda au făcut un lucru extraordinar, au înălțat o cruce de toată frumusețea, care ne va reprezenta mulți ani de acum înainte. Le dorim ctitorilor multă sănătate, să mențină aceeași omenie mereu și să păstreze credința în suflete”, a spus el.\n\nDe notat că acum un an, când s-au început lucrările, nu exista nici măcar drum de acces către piscul de la Buda Veche. Așa că s-au făcut pe toate pe rând: mai întâi drumul, apoi s-a amenajat o terasă, s-au turnat sute de metri cubi de beton, iar într-un final crucea a fost edificată. Lucrarea are o înălțime de 27 de metri și se vede, mai ales pe timp de noapte, din toate satele din împrejurimi.",
    "metadata": {
      "original_file": "Expresul_Calarasi_0200.html"
    }
  },
  {
    "title": "Împletitul în lozie - o terapie pentru meșterul Valeriu Baciu din Temeleuți",
    "content": "Împletitul din lozie este una dintre cele mai plăcute îndeletniciri ale meșterului popular Valeriu Baciu din Temeleuți, pe care o practică de peste 30 de ani .\n\nMeșterul popular povestește că a preluat acest meșteșug de la tatăl său. Dacă la început ceea coșuri din lozie simplă, iată că la un moment dat a vrut să se prefecționeze. A mers la Soroca, a căutat meșteri în ale loziei pentru a-l învăța mai multe. Și iată că visul lui a devenit realitate. Moș Nichifor Cibotaru, un bărbat de 90 de ani a fost cel care l-a învățat să fie profesionist. Iar prima expoziție la care a participat prin anii 90 a fost și imboldul pentru a continua.\n\nConfecționează coșuri de diferite forme și pentru diferite utilizări, mese, scaune, etc. Toți membrii familiei Baciu se implică în această activitate . Și copiii au învățat să împletească în lzie, și soția acestuia, și chiar și o mătușă de 77 de ani. ‘’ La noi în familie nu există timp liber. Vin seara de la grădiniță, unde lucrez ca educatoare, apoi împreună ne apucăm de împletit. Dacă se ivește un pic de timp liber mergem la casa de cultură, pentru că suntem implicați în activități și acolo, spune Larisa Baciu. Mai mult, au și câteva hectare de pământ, păsări, animale, dar niciodată nu s-au plâns, muncesc în continuare pentru bunăstarea familiei lor.\n\nMeșterul popular spune că împletitul în lozie este ca o terapie pentru el, chiar dacă este o muncă migăloasă care necesită multă răbdare. Iubește ceea ce face și vorbește cu multă admirație despre munca pe care o practică de 30 de ani.\n\n,,Noi sădim lozia în fiecare an pe pământuri mlăștinoase. Avem grijă de ea, o curățim, o stropim, iar toamna o tăiem și o aducem acasă. În primăvară o alegem și o legăm în snopuri. Aceste snopuri se pun în cada cu apă, iar peste ele se adaugă greutăți. Apoi, se aprinde focul de desubtul căzii și se lasă lozia se fierbe o zi întreagă. După ce a fost fiartă, urmează ca să fie decojită cu ajutorul unor instrumente speciale”, explică Valeriu Baciu care este drumul loziei pe care el singură o cultivă.\n\nMeșterul mai povestește că lozia se usucă timp de 3-4 zile. Culoarea acesteia depinde de timpul de uscare. Pentru a obține o lozie cu o nuanță mai pronunțată, aceasta se expune mai mult timp la soare. Procesul de pregătire a loziei este unul anevoios și necesită mai multe brațe de muncă. Din acest motiv, familia Baciu își invită rudele la ajutor: ,,Rudele-s de părerea că această meserie e foarte grea. Trebuie să stai mereu așezat pe scaun, ceea ce are destule efecte negative. Dar, oare care meserie e ușoară!? Niciuna. Eu m-am obișnuit deja și pentru mine nu e nimic dificil, din contra. Îmi place să împletesc lozia și să-i dau viață. Îmi iubesc mult profesia și sunt mândru de ceea ce pot face” , afirmă domnul Valeriu.\n\nMeșterul a participat la multe expoziții și concursuri și de -a lungul anilor a fost decernat cu o mulțime de diplome pentru valorificarea și promovarea meșteșugurilor și a tradițiilor populare. Creațiile lui au ajuns și peste hotarele țării. Prețul acestora variază în funcție de mărimea și complexitatea modelului, de la câteva zeci de lei până la câteva mii.",
    "metadata": {
      "original_file": "Expresul_Calarasi_0345.html"
    }
  },
  {
    "title": "CĂLĂRAȘI / Serviciul de evacuarea a deșeurilor casnice și serviciul transport public va fi îmbunătățit",
    "content": "Două dintre cele mai stringente probleme cu care se confruntă orașul Călărași, vor fi soluționate în următorii ani. Este vorba de serviciul de transport public, care va fi îmbunătățit, dar și extins și, la fel, serviciul de evacuarea a deșeurilor casnice va fi îmbunătățit. „ În urma ședinței comune a primarilor din orașul Călărași, satul Nișcani și comuna Tuzara au fost idenficate două cele mai relevante, prioritare și comune intervenții care au rol important în îmbunătățirea serviciilor prestate pentru cetățenii tuturor celor trei localități care au hotare comune”, spune Doina Harea, viceprimara orașului Călărași.\n\nDeci, pe lângă faptul că serviciul de transport public la Călărași va fi îmbunătățit, acesta va fi și extins până la Tuzara și Nișcani. „ În 2023, în orașul Călărași a fost creat serviciul de transport public, care a fost dat în gestiunea Gospodăriei Comunal Locativă Călărași. Au fost achiziționate din bugetul local al primăriei Călărași trei microbuze noi moderne, însă acestea nu acoperă în totalitate necesarul de transport public pentru întregul orașul. În satul Nișcani și Tuzara transportul public lipsește în totalitate”, explică Doina Harea, viceprimara orașului Călărași.\n\nCătre primării au parvenit mai multe solicitări din partea cetățenilor de a crea transport public, dar bugetul local nu poate acoperi aceste cheltuieli. În acest context, grație Proiectului „MĂ IMPLIC” (2024-2027), faza II, Gospodăria Comunal Locativă din Călărași va fi dotată cu trei microbuze de rută care vor deservi cu rute regulate satul Nișcani, comuna Tuzara și orașul Călărași. Vor fi construite șase stații de așteptare, câte două în aceste trei localități, va fi îmbunătățit regulamentul de activitate a serviciul de transport public intercomunitar, vor fi actualizate hărțile rutelor și va fi stabilit costul de călătorie. Totodată va fi creată o hartă electronică, un sistem inteligent de informare a călătorilor privind timpul de așteptare și traseul pentru fiecare rută. Va fi creată și o aplicație mobilă care va ajuta cetățenii să umărească în timp real când ajunge mijlocul de transport.\n\nTot în cadrul acestui proiect va fi extins și serviciul de evacuarea a deșeurilor casnice la gospodăriile individuale și platformele de evacuare comune. Pentru aceasta va fi achiziționată o autospeciale pentru evacuarea deșeurilor din cele trei localități partenere, precum și procurarea pubelelor de 120 litri pentru evacuarea deșeurilor casnice la gospodăriile individuale. „Gospodăria Comunal Locativă din Călărași prestează servicii de evacuare a deșeurilor în cele trei localități partenere, dar cele două autospecialele care la moment sunt utilizate nu satisfac necesitatea pentru atât de multe gospodării, iar numărul de contracte de evacuarea deșeurilor crește în ultimi ani. Extinderea beneficiarilor contractați este un obiectiv care necesită și resurse tehnice, și logistice”, mai spune Doina Harea.\n\nNOTĂ: Primăria orașului Călărași, împreună cu cea din Tuzara și Nișcani, a fost selectată în cadrul fazei a doua a Proiectului „MĂ IMPLIC” (2024-2027).\n\nÎn total, au fost selectate 14 grupuri de administrații publice locale (APL). Proiectul „MĂ IMPLIC” va oferi suport și asistență doar grupurilor de APL-uri de nivelul întâi, care au exprimat interesul de a crea parteneriate sau de a iniția amalgamarea voluntară a unităților administrativ-teritoriale. Intervențiile la nivel local vor include: Asistență tehnică și suport pentru cooperarea între autoritățile publice locale; Consolidarea capacităților APL-urilor în exercitarea funcțiilor de bază; Suport la elaborarea și implementarea Planurilor de Îmbunătățire a Serviciilor și a Planurilor de Operare și Mentenanță; Suport financiar prin granturi și atragerea de fonduri adiționale; Implicarea cetățenilor în procesele decizionale și inițiative de dezvoltare locală, inclusiv prin granturi pentru organizațiile societății civile.",
    "metadata": {
      "original_file": "Expresul_Calarasi_0083.html"
    }
  },
  {
    "title": "Moment istoric. De ziua Unirii Basarabiei cu România, a fost semnat un acord de înfrățire între municipiul Iași și Consiliul raional Călărași",
    "content": "De ziua Unirii Basarabiei cu România, care se sărbătorește la 27 martie, la Iași, a fost semnat un acord de înfrățire între municipiul Iași și Raionul Călărași. Procesul de semnare a acordului a demarat chiar în cadrul ședinței ordinare a Consiliului local Iași, după ce toți consilierii prezenți au votat unanim.\n\nMihai Chirica, primarul municipiului Iași a atenționat că România știe să își cinstească momentele istorice. „Este un eveniment istoric pentru că Moldova are nevoie de susținerea unanimă a fiecărui cetățean din România. Să sperăm că momentul de azi va deschide o pagină importantă pentru traseul european al Republicii Moldova”, a subliniat el.\n\nDe menționat că municipiul Iași are acorduri de înfrățire cu mai multe localități din Republica Moldova. Este vorba de municipiul Chișinău, Bălți, Cahul și respectiv, raionul Călărași.\n\nLa eveniment a fost prezent și consulul onorific al Chișinăului la Iași, Ioan Coșer. Oficialul a subliniat importanța înfrățirii municipiului Iași cu raionul Călărași pentru integrarea Moldovei în Uniunea Europeană. „Momentul înfrățirii Raionului Călărași cu municipiul Iași nu putea fi o ocazie mai bună decât această zi de 27 martie. Este un moment istoric care, în egală măsură, ne obligă să ne amintim de înaintașii noștri care s-au sacrificat, și totodată ne responsabilizează pentru obiectivele pe care le avem. Republica Moldova a declarat foarte clar, că obiectivul este integrarea în UE, iar pentru asta avem foarte mult de muncă pe domeniul economic, pe infrastructură, social”, a menționat oficialul, după care a mai adăugat: „Acest acord înseamnă o bază juridică solidă între Iași și Călărași pentru a lucra împreună pentru a accesa fonduri europene, pentru a face viața oamenilor mai bună”.\n\nMenționăm că pe 26 martie, la Călărași s-a desfășurat ședința extraordinară a Consiliului raional Călărași, unde, la fel, s-a votat unanim cu privire la aprobarea acordului de înfrățire între municipiul Iași și raionul Călărași. Despre acest lucru a anunțat însuși Nicolae Drăgănel, președintele raionului. „Sunt onorat ca în această zi istorică să semnăm acest acord de înfrățire. Semnarea acestui acord are la bază destinul și trecutul nostru istoric și sperăm ca pe viitor ambele entități să beneficiem de proiecte transfrontaliere care vor contribui la dezvoltarea noastră și a viitorului nostru comun în Uniunea Europeană”, a menționat dânsul, imediat după semnarea acordului.\n\nConform documentului, între municipiul Iași și Consiliul raional Călărași, vor fi stabilite legături de colaborare și cooperare în diverse domenii: economie, administrație publică, educație, cultură, turism, sport, elaborarea și implementarea poriectelor investiționale de interes comun, în scopul dezvoltării socio-economice a teritoriilor. Acordul este încheiat pe o perioadă nedeterminată.",
    "metadata": {
      "original_file": "Expresul_Calarasi_0129.html"
    }
  },
  {
    "title": "Foto / Un târg caritabil de toamnă a fost organizat în curtea Gimnaziului din satul Vălcineț",
    "content": "Decorațiuni de toamnă, realizate cu multă imaginație, produse de patiserie dintre cele mai diverse și apetisante, băuturi preparate acasă de mamele gospodine ale copiilor – toate astea au atras o mulțime de oameni în curtea Gimnaziului din satul Vălcineț.\n\nAflat la prima ediție, târgul de la Vălcineț a generat multă forfotă, implicare și recunoștință, în același timp. Imediat după ore, muzica a pus stăpânire pe ograda gimnaziului, iar copiii s-au prins în dans alături de profesorii lor și de invitații la târg.\n\nAda Negru, directoarea gimnaziului, ne-a mărturisit că evenimentul pe care l-a pus la cale a fost mult peste așteptările sale.\n\n”Astăzi am fost cea mai fericită. Și asta pentru că elevii s-au implicat extrem de mult, au fost foarte deschiși, exprimându-și dorința de a face din asta o tradiție. Poate chiar câte unul în fiecare anotimp, pentru că oricare dintre ele își are frumusețea sa”, ne-a spus directoarea.\n\nLa rândul lor, elevii s-au arătat entuziasmați de experiența pe care au trăit-o, mai ales că activitatea a avut și un scop caritabil. Cei care se vor ocupa de gestionarea banilor acumulați în cadrul târgului vor fi membrii consiliului de elevi din școală, care vor decide, alături de dascălii lor, în ce direcție să-i îndrepte.\n\nAlexandrina Braga este elevă în clasa a IX-a, iar la târg a adus cu sine o negresă și câteva preparate din bucătăria italiană, care s-au vândut ”ca pâinea caldă”. Eleva ne-a spus că sărbătoarea i s-a părut superbă. ”Eforturile pe care le-am depus au fost răsplătite pe deplin. Astfel că în doar 40 de minute toate mesele pline cu bunătăți s-au golit, ceea ce ne bucură foarte mult. Mi-aș dori să pot repeta experiența, pentru că e ceva cu adevărat special”, a afirmat Alexandrina.\n\nTârgul de toamnă din curtea școlii a fost deschis până după-amiaza, încât toți sătenii să poată veni să cumpere produse și să facă donații cu folos. Printre ei s-au înscris mai mulți părinți și bunici. Pe lângă târgul propriu-zis, copiii de la Vălcineț au avut ocazia de a admira portul popular, pentru că majoritatea dintre ei s-au gătit de sărbătoare în cele mai alese straie, iar curtea a fost împânzită de covoare moldovenești, prosoape și alte minunății lucrate de renumitele meșterițe de la Vălcineț.\n\nEugenia Lupu, directorul adjunct pentru instruire din gimnaziu, crede că anume prin astfel de evenimente se pot cultiva în rândul elevilor valorile care ne definesc.\n\n”Vrem să promovăm valorile moștenite de la părinți. Ceea ce au adus cu ei de acasă covoare țesute, fețe de masă brodate de bunici, icoane și alte lucruri cu încărcătură spirituală aparte, sunt lucruri pe care le văd mai rar. Ne dorim să crească oameni demni, care să-și întemeieze familii și să ducă mai departe frumosul pe care-l dezvoltăm în ei”, a opinat Eugenia Lupu.",
    "metadata": {
      "original_file": "Expresul_Calarasi_0216.html"
    }
  },
  {
    "title": "Unghenenii și călărășenii sunt invitați să contribuie la ”Masa Bucuriei”",
    "content": "Pe 8 aprilie, la Călărași și Ungheni, se va desfășura campania de Paști ”Masa Bucuriei”. În cadrul acestei campanii doritorii au posibilitatea de a ajuta oamenii nevoiași și de ai bucura în pragul sărbătorilor Pascale.\n\nDumitru Rusu , preotul paroh al bisericii „Sfânta Cuvioasa Parascheva” din Călărași a venit cu un mesaj pe rețelele sociale și a menționat сă vor participa și voluntarii din cadrul bisericii, aceștia se vor afla la magazinele din oraș și vor îndemna cumpărătorii să sprijine această campanie de Paști prin procurarea alimentelor neperisabile, cum ar fi crupe, ulei, paste, zahăr, sare, conserve.\n\n”Aceste alimente vor fi dăruite bătrânilor și familiilor cu mulți copii pentru sărbătorile Pascale, iar o parte vor fi depozitate la cantinile parohiilor”, a mai adăugat preotul.\n\nCu un îndemn a venit și Misiunea socială Diaconia a Mitropoliei Basarabiei care vă invită să faceți o donație de alimente în colecta națională Masa Bucuriei. Produsele adunate vor hrăni anul întreg oamenii nevoiași.\n\nAcest proiect se află la cea de-a 14 ediție și e cea mai longevivă acțiune de solidaritate socială din țară. Peste o mie de voluntari, cu veste galbene, vă așteaptă în cele mai mari rețele de magazine din Chișinău și regiuni cu mesajul „ Donația ta poate umple farfuria unui flămând !”",
    "metadata": {
      "original_file": "Expresul_Calarasi_0353.html"
    }
  },
  {
    "title": "Mai mulți primari din raioanele învecinate s-au reunit la Ungheni. Aleșii locali au făcut schimb de bune practici",
    "content": "Mai bine de treizeci de primari, dar și specialiști din mai multe primării din raioanele Ungheni, Călărași și Nisporeni, care fac parte din Regiunea de Management Deșeuri 5, și-au dat întâlnire pe 22 mai la Ungheni, în cadrul unei vizite de studiu.\n\nVizita de studiu a pornit de la primărie și a continuat la sediul „AVE-Ungheni” SRL. Mai întâi de toate, oaspeții au aflat despre posibilele scenarii pentru organizarea gestionării deșeurilor reciclabile, precum: plasticul, hârtia, cartonul, sticla, dar și oportunitățile de colaborare cu unii operatori și reciclatori de la noi.\n\nActivitatea a fost realizată în cadrul Proiectului „Comunicarea Strategică pentru implementarea Programului Național Deșeuri Solide în Republica Moldova” implementat de Asociațiiile Obștești (A.O.) „E-Circular” și „EcoVisio”.\n\n„Scopul acestei vizite de studiu a fost de a facilita comunicarea la nivel regional privind managementul deșeurilor și de a împărtăși bunele practici în gestionarea acestora, abordând subiecte precum forma de organizarea a procesului de gestionare a deșeurilor la nivelul operatorului „AVE-Ungheni”, dar și unele mecanisme actuale de gestionare a deșeurilor reciclabile”, a explicat Aurelia Bahnaru, administrator A.O. „E-Circular”.\n\nParticipanții la eveniment s-au arătat interesați de felul în care funcționează lucrurile la Ungheni, mai ales că în celelalte două raioane nu s-au făcut încă încercări de a scoate profit din colecatrea separată a reciclabilelor.\n\nDelegația de la Călărași a fost condusă de Doina Harea, viceprimarq orașului, care ne-a declarat că ideea de a veni la Ungheni pentru un schimb de bune practici a apărut în cadrul unui atelier de lucru, care s-a desfășurat recent la Călărași, privind „Gestionarea dșeurilor reciclabile la nivel local prin parteneriate și soluții sustenabile”.\n\n„Ne-am bucurat să descoperim că Ungheniul înregistrează progrese importante în ceea ce privește ascensiunea în ierarhia gestionării deșeurilor, iar exemplele văzute aici sunt importante pentru noi, cei care facem primii pași în acest domeniu. Totodată, am discutat în detalii despre responsabilitățile instituțiilor în gestionarea deșeurilor, iar acum suntem mult mai pregătiți în acest sens. Chiar le suntem recunoscători organizatorilor pentru această oportunitate, care nu înseamnă doar transfer de idei, ci și noi punți de colaborare între comunități”, a declarat Doina Harea pentru „Expresul”.\n\nSesiunea practică a inclus și o demonstrație a procesului de balotare a diferitor tipuri de deșeuri care sunt comercializate către operatori autorizați. Exercițiul a fost unul interesant, iar cei de față au avut ocazia să afle răspunsuri la mai multe întrebări de la Claudia Coniuhov, administratoarea SRL „AVE Unghen”, precum și de la muncitorii pe care-i are în subordine.\n\n„Investițiile din ultimii ani făcute de Primăria municipiului Ungheni în dezvoltarea și modernizarea operatorului regional aduc, în continuare, beneficii tuturor cetățenilor din zonă. Prin furnizarea de servicii publice adecvate și accesibile, precum salubrizarea și colectarea deșeurilor, beneficiem cu toții de un mediu mai curat și mai sănătos. Totodată, fiind acumulate și balotate, deșeurile din carton și plastic sunt comercializate, iar din banii acumulați reușim să achităm salarii și să acoperim unele cheltuieli curente, fapt deloc de neglijat. Deci da, cu mici eforturi, se pot face bani din deșeurile sortate”, le-a dat asigurări oaspeților Claudia Coniuhov.\n\nLa final, participanții și-au strâns prietenește mâna și au promis să se întâlnească foarte curând la Nisporeni, pentru a discuta de această dată la tema compostării deșeurilor menajere.",
    "metadata": {
      "original_file": "Expresul_Calarasi_0095.html"
    }
  },
  {
    "title": "Colțunașii la ceaun au fost ”vedetele” ediției din acest an a Festivalului Etniilor de la Palanca",
    "content": "Pe 17 septembrie, la Muzeul „Casa Părintească” de la Palanca, s-a desfășurat o nouă ediție a Festivalului Etniilor. Cu această ocazie, organizatorii au pregătit un program amplu dedicat tuturor oaspeților, care au venit în număr mare nu doar să admire spectacolul muzical susținut de cei mai talentați exponenți ai etniilor din raion, ci și să guste din oalele cu colțunași gătite de gospodinele locului.\n\nEdiția cu numărul XIX a Festivalului etniilor de la Călărași a purtat genericul „Colțunașul vesel în ograda palancenilor”. Într-o atmosferă de poveste, chiar în pragul porții Case Părintești de la Palanca, fiecare etnie și-a prezentat obiceiurile și tradițiile, muzica și dansurile tradiționale, dar și deliciile culinare specifice. În acest an la eveniment au participat în mare parte ucraineni din cele 4 sate ale comunei Hîrjauca, dar și moldoveni, romi, bulgari sau kirgizi.\n\nDe răsfățul papilelor gustative ale oaspeților s-au preocupat mai multe familii de ucraineni din comuna Hîrjauca, care au gătit diferite tipuri de colțunași la ceaun. Așa că oalele cu colțunașii aburinzi au atras ca un magnet vizitatorii, iar gazda primitoare – Tatiana Popa, ne-a spus că banii adunați din vânzări se vor îndrepta spre un scop nobil – acela de a readuce la viață biserica din piatră, în stil brâncovenesc, din imediata apropiere a muzeului. „Venirea noastră de astăzi la festival este cu un alt gând: fiecare colțunaș cumpărat va fi pus în fondul începutului renovării unui monument de arhitectură pe care îl avem, care a fost ridicat la 1928 – Biserica în stil brâncovenesc. Ne dorim mult ca acest început să aibă și o continuitate”, a declarat ea.\n\nPotrivit lui Dumitru Trifan, șeful Direcției Cultură și Turism Călărași, Festivalul Etniilor este un bun prilej de a demonstra că, în ciuda diferenței de naționalitate, cultură și tradiţii, ceea ce ne ţine împreună este legătura dintre oameni. ”Ne aflăm în curtea acestui muzeu deloc întâmplător, pentru că doar o casă părintească poate aduna laolaltă pe toți cei care conviețuiesc în această țară. Și doar împreună o putem dezvolta și contribui la parcursul european la care visăm”, a menționat el.\n\nPe toată durata evenimentului, meșterii populari și-au etalat lucrările în cadrul unui târg, cu genericul „Graiul mâinilor măiestre”, iar privirile oaspeților au fost furate de expoziția broderiei ucrainene din perioada interbelică.\n\nSnejana Vdovicenco din satul Palanca ne-a povestit cum a gătit colțunași cu brânză, cartofi și vișine alături de mama și bunica sa, cu gândul la renovarea bisericii care o lungă perioadă a servit ca depozit. „Am vândut toți colțunașii pregătiți, așa că vom face o pomană pentru biserica aflată în reconstrucție. Vom ajuta cu ce putem, pentru că puținul este mai bun decât nimic. Mă bucur că mai multe gospodine din localitate s-au implicat, aducându-și aportul pentru acest scop nobil”, a menționat dânsa.\n\nFestivalul Etniilor a fost organizat de către Direcția Cultură și Turism Călărași, în parteneriat cu Centrul de Artizanat „Casa Părintească” și Primăria comunei Hîrjauca.",
    "metadata": {
      "original_file": "Expresul_Calarasi_0241.html"
    }
  },
  {
    "title": "Familiile polițiștilor de la Călărași au petrecut timpul împreună într-o atmosferă de poveste",
    "content": "În ziua de vineri, o mulțime de copii de la Călărași au avut parte de clipe de neuitat alături de idolii lor, polițiștii. Copiii, majoritatea dintre care provin din familii unde cel puțin un părinte poartă epoleți, au avut parte de o după-amiază pe care cu siguranță o vor ține minte.\n\nEvenimentul a încununat ziua familiei și pe cea a copiilor – sărbătorite recent la nivel internațional, într-un cadru de poveste, pe stadionul orășenesc de la Călărași. Cei mici, împreună cu angajații Inspectoratului de poliție, alături de familiile lor, dar și de veterani și oaspeți, s-au jucat, au testat autospecialele poliției, dar și pe cele ale pompierilor, au înălțat zmei de hârtie, au pictat și s-au aventurat în competiții sportive, având parte de o după-amiază plină de surprize. Pe lângă activitățile distractive, copiii au primit dulciuri și au plecat acasă cu o mulțime de amintiri frumoase.\n\nCea care s-a ocupat de organizarea evenimentului a fost Elena Bădărău, psiholog în cadrul Inspectoratului de Poliție. ”Toți copiii au nevoie de timp de calitate petrecut împreună cu cei dragi, iar acest eveniment a adunat familiile de polițiști laolaltă, oferindu-le posibilitatea de a sociliza și de a petrece clipe memorabile”, a declarat ea.\n\nLa rândul său, Mihail Jacota, șeful interimar al Inspectoratului de Poliție Călărași, spune că și-a propus să organizeze un asemenea eveniment, convins fiind că familia este lucrul cel mai de preț al fiecăruia. ”E locul unde se primesc cei șapte ani de-acasă, unde se învață omenia, cumsecădenia și se preiau valorile umane. Toate aceste calități ne prind bine în viață, mai ales celor care-și aleg profesia de polițist, unde e nevoie să fii onest, curajos, tacticos, să îți iubești patria și să faci totul pentru binele cetățeanului”, a conchis șeful interimar.\n\nCopiii au plecat spre case cu zâmbete largi pe chip, după ce s-au întâlnit cu cei pe care îi puteau admira doar când îi vedeau în misiuni.\n\n”Am asistat cu toții la o activitate extraordinară, care a unit polițiștii și familiile lor împreună. Se știe că specificul activității de polițist nu le permite să acorde prea mult timp apropiaților, așa că astfel de activitate este mai mult decât binevenită și ar fi frumos ca acest eveniment să se transforme într-o tradiție”, a decarat și Tatiana Rotari, șefa-adjunctă a oficiului teritorial Ungheni al Cancelariei de Stat, prezentă la eveniment.\n\nPe tot parcursul întrecerilor copii și-au încurajat părinții să dea dovadă de multă energie, iar părinții, la rândul lor, și-au motivat micuții să fie curajoși și voinici.",
    "metadata": {
      "original_file": "Expresul_Calarasi_0304.html"
    }
  },
  {
    "title": "Grav accident în raionul Călărași. O femeie a fost lovită mortal în timp ce traversa strada",
    "content": "O femeie a fost lovită mortal în timp ce traversa strada. Polițiștii spun că se întâmpla în afara trecerii de pietoni. Accidentul s-a produs în apropierea satului Sipoteni, raionul Călărași, iar oamenii legii afirmă că printre cauze ar fi și condițiile meteorologice.\n\nÎn seara zilei de 13 decembrie, pe traseul Chișinău -Ungheni, în apropierea localității Sipoteni s-a produs un accident. Un bărbat de 63 de ani ar fi tamponat o femeie care traversa strada într-un loc neiluminat. Victima de 81 de ani a decedat la fața locului.\n\nȘoferul a trecut testul de alcoolemie, iar rezultatul a fost negativ. Preliminar, oamenii legii au stabilit că accidentul s-ar fi produs din cauza condițiilor meteorologice nefavorabile.\n\nPe acest caz a fost inițiată o anchetă pentru stabilirea tuturor circumstanțelor.\n\nÎn acest context, poliția amintește șoferilor și pietonilor despre vizibilitatea redusă în această perioadă și îndeamnă să conducă cu viteză redusă, iar pietonii să se asigure înainte de a traversa strada.",
    "metadata": {
      "original_file": "Expresul_Calarasi_0187.html"
    }
  },
  {
    "title": "30 de ambulanțe noi au plecat la spitalele din mai multe localități, inclusiv și la Călărași",
    "content": "Călărașiul este printre cele 30 de localități care a primit o ambulanță nouă pentru Serviciul de asistență medicală urgentă prespitalicească, se menționează într-un comunicat.\n\nIeri, 20 iulie, parcul de ambulanțe al Centrului Național de Asistență Medicală Urgentă Prespitalicească (CNAMUP) a fost reînnoit cu 30 de autosanitare, dotate cu echipamentele necesare pentru acordarea asistenței medicale de urgență populației.\n\n„Mă bucur mult că astăzi repartizăm aceste ambulanțe care vor înlocui autosanitarele vechi. Ne dorim ca pacienții să aibă acces mai rapid la asistență medicală de cea mai bună calitate, iar lucrătorii medicali să dispună de condiții de lucru adecvate. Vom dota în continuare substațiile și punctele de asistență medicală urgentă cu autosanitare noi”, a declarat Ala Nemerenco ministra Sănătății.\n\n„Odată cu reînnoirea parcului de ambulanțe va crește atât operativitatea, calitatea serviciilor medicale prestate, cât și încrederea pacienților. Totodată va spori gradul de satisfacție a colaboratorilor Centrului Național de Asistență Medicală Urgentă Prespitalicească și sperăm, la fel, să atragem tineri specialiști în Serviciul de urgență”, a menționat Natalia Catanoi directoarea Centrului Național de Asistență Medicală Urgentă Prespitalicească.\n\nAmbulanțele distribuite fac parte din lotul de 168 de autosanitare, procurate în cadrul unui proiect de modernizare a parcului auto al CNAMUP, finanțat în baza Acordului-cadru de împrumut dintre Republica Moldova și Banca de Dezvoltare a Consiliului Europei.\n\nAutosanitarele au fost repartizate substațiilor de asistență medicală urgentă (SAMU) Anenii Noi, Basarabeasca, Cimișlia, Rezina, Strășeni, Orhei, Călărași, Căușeni, Hâncești, Nisporeni, Botanica (mun.Chișinău), Briceni, Dondușeni, Drochia, Fălești, Florești, Râșcani, Soroca, Cahul și Comrat. La fel, ambulanțe au primit punctele de asistență medicală urgentă (PAMU) Peresecina, Mălăiești, Ratuș, Taraclia, Sărătenii Vechi, Lipcani, Brătușeni, Risipeni, Pepeni și Sărăteni.",
    "metadata": {
      "original_file": "Expresul_Calarasi_0492.html"
    }
  },
  {
    "title": "Tăieri ilegale de arbori la Buda, un localnic fiind prins în flagrant",
    "content": "Un localnic din satul Ursari, comuna Buda, a fost prins în flagrant de către Inspectorii de mediu din Călărași în timp ce tăia ilegal 4 arbori: trei de carpen și unul de salcie. „Acești arbori fac parte din fondul forestier al Întreprinderii de Stat „Întreprinderea pentru Silvicultură Călărași”, Ocolul Silvic Călărași, cantonul 10, parcela 29 G”, comunică Inspectoratul de Mediu.\n\nPotrivit informațiilor, volumul masei lemnoase rezultat în urma acestor tăieri ilegale a fost de 1,74 metri cubi, iar contravenientul s-a însușit această masă lemnoasă. Conform evaluărilor, acțiunile făptașului au provocat un prejudiciu semnificativ mediului în valoare de 502 lei.\n\nTotodată, inspectorii au întocmit un proces-verbal de contravenție conform prevederilor articolului 122 alineatul (1) din Codul Contravențional al Republicii Moldova. Contravenientului i s-a impus o sancțiune în valoare de 3500 lei, iar acesta este obligat să achite și prejudiciul calculat, precum și costul masei lemnoase pe picior.\n\nAceastă operațiune a fost desfășurată de Inspectorii de mediu din Călărași, în colaborare cu angajații Întreprinderii de Stat „Întreprinderea pentru Silvicultură Călărași”, cu scopul de a depista cazurile de braconaj și tăieri ilicite în zonele forestiere.\n\nInspectoratul pentru Protecția Mediului reiterează că, această acțiune legală reprezintă un pas crucial în încercarea de a descuraja astfel de practici ilegale și de a proteja fondul forestier. „Vom continua eforturile de supraveghere și aplicare a legilor pentru a asigura conservarea resurselor naturale și protecția mediului înconjurător”, au mai adăugat Inspectorii de Mediu.",
    "metadata": {
      "original_file": "Expresul_Calarasi_0168.html"
    }
  },
  {
    "title": "Ajutoare pentru refugiații de la Călărași venite tocmai din Țara Soarelui Răsare",
    "content": "Războiul din Ucraina a distrus viețile a milioane de oameni. Pe de altă parte, timp de proape un an din momentul declanșării, acest război a unit însă persoane din întreaga lume, care s-au oferit să-i ajute pe cei aflați în impas. Se întâmplă și la Călărași, acolo unde de la începutul războiului au fost găzduiți în jur de 2000 de refugiați – o parte dintre ei au stat într-un centru, iar restul au fost găzduiți de oamenii care le-au deschis ușile.\n\nPeace Winds, o organizație neguvernamentală din Japonia a venit luni la Călărași cu un lot de ajutoare destinat celor 142 de refugiați aflați la moment în grija a 62 de familii gazdă din întreg raionul. Mai exact, donatorii au adus cu ei electrocasnicele de care oamenii au spus că au nevoie în această perioadă a anului: cuptoare cu microunde, fierbătoare și calorifere electrice.\n\nNithian Veeravagu, managerul de țară al organizației Peace Winds, a spus despre conținutul lotului adus la Călărași, că a fost selectat în urma studierii detaliate a necesităților refugiaților. ”Am ales două regiuni ale țării, printre care și raionul Călărași, pentru a acorda un suport refugiaților și familiilor care-i găzduiesc. Ne bucurăm că putem să îi ajutăm să depășească dificultățile”, a spus Nithian Veeravagu.\n\nLa rândul său, Tatiana Rotari, șefa-adjunctă a Oficiului Teritorial Ungheni al Cancelariei de Stat, care a intermediat procedura de donare a lotului umanitar, crede că suportul oferit refugiților, dar și celor care-i găzduiesc, este unul binevenit. ”Le mulțumim donatorilor că au ales anume raionul Călărași pentru a sprijini refugiații. Le sunt recunoscătoare și asistenților sociali care s-au mobilizat într-un termen foarte scurt și au invitat atât familiile gazdă, cât și refugiații pentru a primi aceste electrocasnice utile pentru perioada rece a anului”, a spus Tatiana Rotari.\n\nOamenii și-au așteptat cuminți rândul format în holul Direcției Asistență Socială și Protecția Familiei din Călărași. Fiecare dintre ei a primit cutiile cu aparate electrice chiar din mâinile donatorilor, mulțumindu-le pentru că le poartă de grijă. La fel a făcut și Valentina Gavriliță, care de aproape un an își împarte grijile și bucuriile cu o refugiată din Ucraina, pe care a primit-o la ea acasă.\n\n”Este un ajutor binevenit, pentru că aparatele pe care le-am avut, s-au mai defectat în timp, iar acum nu am posibilitatea să achiziționez altele. Găzduiesc o refugiată încă din luna martie a anului trecut. Suntem ambele cu dizabilități, dar nu a avut cine să o primească și am luat-o la mine. Ne descurcăm cum putem”, ne-a mărturisit Valentina Gavriliță. La rândul său, doamna Natalia, refugiata pensionară pe care a primit-o femeia cu inimă mare de la Călărași, ne-a spus că orice urmă de ajutor este o bucurie pentru toți cei fugiți din calea războiului.\n\nPotrivit Elenei Rusu, șefa Direcției Asistență Socială și Protecția Familiei Călărași, de la începutul războiului și până la moment, în raion au fost înregistrați în jur de două mii de refugiați ucraineni. Aceștia au fost sprijiniți de numeroși donatori care le-au adus diferite loturi de ajutoare umanitare. La moment în raion avem 74 de familii care găzduiesc 168 de refugiați.\n\nPeace WINDS Japonia este o organizație neguvernamentală dedicată sprijinirii persoanelor aflate în dificultate și amenințate de conflicte și sărăcie. Sistematic, începând din luna martie a anului trecut, fundația a oferit produse alimentare, produse igienice, dar și alte ajutoare, inclusiv consultații medicale refugiaților ajunși la Chișinău, precum și în alte câteva regiuni ale țării.",
    "metadata": {
      "original_file": "Expresul_Calarasi_0390.html"
    }
  },
  {
    "title": "Stadionul din Bravicea a fost amenajat și îngrădit datorită Programului Național „Satul European Expres”",
    "content": "În satul Bravicea, din raionul Călărași, a fost amenajat și îngrădit stadionul din localitate, care până nu demult era doar o pășune pentru animale și păsări. Acum copiii din localitate au un loc special unde să practice sportul, inclusiv la lecțiile de educație fizică, iar adulții – să-și petreacă timpul liber. Acest proiect a fost posibil datorită Programului Național „Satul European Expres”.\n\nDe asemenea, pe acest stadion vor putea fi organizate diverse competiții sportive, dar și activități culturale, precum Hramul Satului, Ziua Copilului, Hramul Căruțașilor etc. Beneficiari sunt cei 3260 de locuitori din Bravicea, dar și ai satelor din vecinătate, care vor fi invitați să participe la evenimente.\n\n”Ne bucurăm că am finalizat construcția acestui gard cu o lungime de 412 metri liniari, am instalat două porți și am amenajat acest stadion. Astfel încât locuitorii satului să poată veni aici să se odihnească în zilele libere, iar copiii să se joace sau să practice diverse genuri de sport, în aer liber. La gimnaziul din localitate avem peste 220 de copii, mulți dintre aceștia fiind pasionați de volei și fotbal. Totodată, pe acest stadion, vom putea acum să organizăm mai ușor toate manifestările culturale ale satului. Fără susținerea autorităților centrale, nu am fi reușit să implementăm acest proiect important pentru oamenii din localitatea noastră, fapt pentru care le suntem profund recunoscători”, a menționat primarul localității, Alexei Zatic.\n\nPentru realizarea proiectului, Guvernul Republicii Moldova a alocat peste 390 de mii de lei, prin Fondul Național pentru Dezvoltare Regională și Locală.\n\nPână în prezent în cadrul Programului Național „Satul European Expres”, au fost construite / renovate 7 edificii sportive, 71 de terenuri de sport, 46 de terenuri de joacă, 36 de parcuri și zone de agreement în 184 de localități ale țării. Beneficiarii direcți ai acestor obiective sunt peste 263 mii de personae, din care aproape 44 mii sunt copii.",
    "metadata": {
      "original_file": "Expresul_Calarasi_0113.html"
    }
  },
  {
    "title": "Oamenii legii de la Călărași vor să asigure sărbători în siguranță pentru toți cetățenii raionului",
    "content": "Polițiștii călărășeni s-au mobilizat în aceste zile și lucrează de zor la prevenirea furturilor în cadrul unei Campanii naționale de sensibilizare cu genericul ”Evită să fii parte a statisticii – Sărbători în siguranță”. Astfel, din 28 decembrie 2022 și până la sfârșitul lunii ianuarie 2023, oamenii legii desfășoară la Călărași activități în scopul prevenirii furturilor din locuințe, purtând discuții cu oamenii în locurile publice, dar și cu șoferii aflați în trafic, distribuindu-le tuturor materiale informative.\n\nPoliția atenționează oamenii să fie mai vigilenți și mai responsabili față de bunurile personale deținute în proprietate și anume: case de locuit, automobile, animale, dar și alte proprietăți. Potrivit lui Mihail Jacota, șef interimar al Inspectoratului de Poliție Călărași, pe parcursul acestui an în raion au fost săvârșite peste 90 de infracțiuni de furturi din averea proprietarilor, atribuite Articolului 186 din Codul Penal. Totodată s-au înregistrat și peste 50 de contravenții de furt în proporții mici, articolul 105 Cod Contravențional. Nu au lipsit nici acțiunile de jaf, tâlhărie, înșelăciune prin abuz de încredere, răpirea unităților de transport etc.\n\n”În multe cazuri poliția a stabilit autorii, dar prejudiciul cauzat de aceste infracțiuni este de peste un milion 700 mii de lei. Cifrele ne arată că proprietarilor le-au fost restituite doar 453 de mii de lei, deci cam a treia parte. Această realitate se constată nu din cauza că poliția n-ar fi stabilit autorii, ci pentru că majoritatea infractorilor sunt din familii socialmente-vulnerabile, iar dup ce aceștia au cheltuit banii furați, nu mai au de unde restitui prejudiciul cauzat. Neavând bunuri, surse, statul este în imposibilitatea de a le pune sechestru pe bunuri pentru a recupera paguba”, ne-a spus Mihail Jacota.\n\nAstfel, poliția îndeamnă cetățenii să nu-și lase casele nesupravegheate de sărbători, iar atunci când pleacă undeva pentru mai mult timp, să roage rudele și vecinii să aibă grijă de locuințe. Totodată polițiștii recomandă ca ușile și geamurile să fie încuiate corespunzător, iar mașinile să fie parcate în curte, sau într-o parcare supravegheată, fără a lăsa actele în interior.\n\nÎn comparație cu anii precedenți, cifrele din statisticile legate de furturi sunt în scădere la Călărași, dar asta nu înseamnă neapărat o îmbunătățire a situației, explicația fiind mai degrabă legată de migrația masivă a cetățenilor.\n\n”Pentru cineva și 10 mii de euro s-ar putea să pară o pagubă nu atât de mare cât o găină sau un alt animal de curte pentru o familie săracă, ce ar putea să nu aibă ce pune pe masă într-o zi”, a conchis Mihai Jacota, care a mai adăugat: ”Se știe că o infracțiune este mult mai greu de descoperit decât de prevenit, iar cheltuielile suportate de stat pentru a cerceta infracțiunile sunt practic aceleași indiferent de mărimea sau prejudiciile acestora. Există și riscul că infractorii nici nu vor putea fi stabiliți, din lipsă de probe, sau urme lăsate la fața locului. Noi vom fi la datorie, în serviciul comunității, pentru a asigura ordinea şi siguranța publică, astfel încât sărbătorile să fie petrecute în liniște și siguranță”.",
    "metadata": {
      "original_file": "Expresul_Calarasi_0406.html"
    }
  },
  {
    "title": "Din dragostea pentru tradițiile și obiceiurile neamului, „Hramul Căruțașilor” de la Bravicea a ajuns la a șaptea ediție",
    "content": "Hramul Căruțașilor a fost sărbătorit, în zi de duminică, la Bravicea Călărașilor cu mare fast. Aflată la cea de-a șaptea ediție, sărbătoarea a adunat localnici și oaspeți din toate colțurile țării. Iar organizatorii le-au oferit o zi plină de tradiții, cântec, dans, obiceiuri și meșteșuguri autentice.\n\n„Dragostea pentru tradițiile și obiceiurile neamului ne-a unit aici, pentru a ne convinge încă o dată de faptul că veșnicia s-a născut la sat”, a menționat pentru început Alexei Zatic, primarul de Bravicea.\n\nPrintre oaspeții de onoare a fost și Maia Sandu, președinta Republicii Moldova, care a felicitat sătenii pentru efortul lor de a promova valorile culturale ale neamului. „Azi locuitorii satului Bravicea sărbătoresc Hramul Căruțașilor, un festival care adună oamenii și bogăția tradițiilor locale. Le-am urat sătenilor sănătate și i-am felicitat pentru că promovează atât de frumos valorile culturale ale neamului nostru”, a declarat după eveniment, șefa statului.\n\nPe stadionul din sat, gospodarii din Bravicea și-au etalat cu mândrie căruțele, transformând locul într-o veritabilă expoziție rurală. Căruțele frumos decorate și caii îngrijiți cu migală au fost vedetele zilei. Printre cele mai admirate trăsuri s-au numărat cea a brutarului, încărcată cu plăcinte și pâine coaptă în cuptor. „Mi-a luat trei zile să pregătesc toate aceste produse de panificație, dar m-a motivat gândul că tinerii vor vedea și aprecia tradițiile noastre și, poate, le vor continua pe viitor”, a declarat doamna Galina, una dintre gospodinele prezente.\n\nNici căruța cu bucate tradiționale, printre care plăcințele, baba neagră și albă, dar și cea și cea încărcată de fructe și legume de sezon frumos aranjate, nu au fost trecute cu vederea de către oaspeți.\n\nEvenimentul a inclus și o demonstrație spectaculoasă de cai, alături de diverse concursuri care au captivat publicul. Dansatorii și tinerii călăreți au încântat audiența cu spectacolele lor, iar vizitatorii au avut ocazia să participe la o horă tradițională, să admire meșteșugurile locale și să se bucure de o plimbare cu căruța trasă de cai.\n\nCei prezenți au rămas încântați de cele văzute, profitând din plin de programul plin și variat, propus de organizatori. „Într-adevăr, este o sărbătoare frumoasă, ne face să ne simțim mai tineri, exact ca și dansatorii care dansează pe scenă”, a menționat o femeie în etate.\n\n„Astfel de evenimente sunt deosebite pentru noi, locuitorii satului Bravicea, și ne dorim ca ele să fie continuate din an în an, pentru a păstra tradițiile și autenticitatea”, a mai adăugat o femeie, prezentă la Hramul Căruțașilor.\n\nEvenimentul cultural „Hramul căruțașilor”, este organizat inițiat de primăria Bravicea încă în anul 2017 în parteneriat cu instituții publice, sponsori, membri ai comunității și se desfășoară, tradițional, în fiecare vară. Acesta are scopul de a promova tradițiile și obiceiurile locale, de a promova și dezvolta atitudinea de respect și grijă față de cai și căruțe prin încurajarea creșterii și îngrijirii cailor în mediul rural, promovarea îndeletnicirii de căruțaș, reîntoarcerea la izvoarele meșteșugurilor strămoșești.",
    "metadata": {
      "original_file": "Expresul_Calarasi_0056.html"
    }
  },
  {
    "title": "După mai bine de 40 de ani de când a fost dată în exploatare, clădirea Centrului de Sănătate Călărași se va schimba la față",
    "content": "Proiectul investițional „Renovarea Centrului de Sănătate prin eficientizarea energetică” este axat pe eficientizarea energetică a edificiului, iar lucrările sunt deja în toi. Acesta este realizat grație celor două milioane de lei alocate de către Compania Națională de Asigurări în Medicină.\n\nÎn următoarele luni, aspectul clădirii Centrului de Sănătate Călărași va fi schimbat, iar atât pacienții, cât și cei aproximativ o sută de angajați ce muncesc aici, nu vor mai suferi de căldură insuportabilă pe timp de vară și nici de frig pe timp de iarnă.\n\nPotrivit lui Vitalie Triboi, șeful Centrului de Sănătate Călărași, după renovare, se vor obține economii la achitarea energiei termice și electrice, iar serviciile medicale vor deveni mai calitative. „Clădirea a fost ridicată încă în anul 1979 și a fost dată în exploatare în 1981. Pereții sunt din beton armat, cu grosimea de 20 cm, iar acest fapt ducea la o pierdere de căldură considerabilă pe timp de iarnă și o supraîncălzire în perioada de vară. Acum pereții sunt acoperiți cu materiale ecologice, mai exact vată minerală bazaltică”, ne-a comunicat Vitalie Triboi.\n\nPrețurile la facturile pentru gaz și curent au crescut continuu în ultimii ani, iar odată cu eficientizarea ener-getică a edificiului se mizează pe un consum diminuat cu circa 24%. „Ne propunem să reducem cheltuielile pentru întreținerea clădirii cu circa 554,5 mii lei anual. Iar banii care vor fi economisiți la achitarea curentului și energiei termice vor fi utilizați pentru procurarea echipamentului medical de care instituția are mare nevoie”, a mai adăugat conducătorul centrului. Pe lângă cele două milioane de lei care vor vei la Călărași din bugetul Companiei Naționale de Asigurări în Medicină, atât Consiliul raional, cât și Centrul de Sănătate vor asigura o contribuție financiară proprie.\n\nLucrările de renovare și eficientizare a clădirii ar urma să se încheie în luna noiembrie a acestui an. Grație unui suport oferit de Asociația Filantropică „United Medical Forces PRO – Humanitate” din Germania, se modernizează Staționarul de zi, iar grație unui suport de jumătate de lei venit din partea Consiliului județean Prahova, în instituție va fi schimbat întreg sistemul de încălzire.\n\nConducerea instituției își propune să identifice în scurt timp soluții pentru a schimba balustrada din fața clădirii, să renoveze scările și să rezolve problema accesului persoanelor cu nevoi speciale în clădire. În total, la medicii de familie din cadrul Centrului de Sănătate Călărași sunt înscrise 28.300 de persoane.",
    "metadata": {
      "original_file": "Expresul_Calarasi_0282.html"
    }
  },
  {
    "title": "Mai mulți iubitori de frumos s-au adunat în curtea ”Casei Părintești” de la Palanca pentru a petrece o seară de vis",
    "content": "Noaptea Europeană a Muzeelor, unul dintre cele mai importante evenimente din viața comunității mondiale a muzeelor, s-a ținut sâmbătă, 13 mai și în curtea ”Casei Părintești” din satul Palanca.\n\nCurtea Casei Părintești s-a umplut, în acea zi, de lume multă, iubitoare de tradiții. Noaptea Europeană a muzeelor s-a petrecut aici petru a cincea oară, iar oaspeții au fost întâpinați de gazda Tatiana Popa cea, care la cei 80 de ani ai săi, nu încetează să-i uimească pe toți prin creativitate și originalitate.\n\nOamenii au primit încă de la poartă câte un măr crescut în curtea Casei Părintești, au gustat dulcețuri, au băut apă rece din izvor, dar și ceai din plante biblice crescute în curte, au savurat din bucatele tradiționale pregătite de bucătăresele locului, s-au delectat cu muzică bună, au asistat la ateliere de creație și au vizitat toate ungherele muzeului, iar la final s-au prins în horă. Cei mai mulți dintre ei au venit cu întreaga familie.\n\nProgramul din acest an a fost unul și mai divers, iar cel mai important moment al serii a fost întâlnirea în jurul rugului a meșterilor care au lucrat în mai multe tabere pentru a scoate din ruine Casa Părintească. Acești meșteri au renovat atunci coloanele muzeului, au făcut căsuța din copac, iar acum, la lăsarea întunericului, așezați în jurul rugului, au avut ocazia să depene amintiri frumoase.\n\n”Ne-am pregătit să aprindem lumină multă, lumină cerească, astfel încât peste tot în curte să existe lumânări. Iar rugul amintirilor este punctul culminant al serii. Am ținut să adun în jurul focului pe cei mai iscusiți meșteri populari, care au contribuit la înfrumusețarea casei și ogrăzii în care ne aflăm”, ne-a spust Tatiana Popa.\n\nAnsamblul ”Frunză de dor” de la Pitușca a întreținut atmosfera cu muzică sacră, dar și cu melodii de veselie. Totodată, împrejurimile au fost pătrunse de sunete de trompete și tromboane, pentru că aici s-a organizat și un atelier muzical intitulat ”Revenirea fanfarelor la sat”. Acesta a avut drept scop scoaterea din anonimat a acestor colective care dispar din localitățile rurale, astfel că membrii fanfarei de la Săseni, dar și de la Școala de Arte ”George Enescu” din orașul Călărași au avut parte de o întâlnire cu semenii lor mai experimentați din Fanfara ”Hasnaș”, venită tocmai de la Drochia.\n\nNu au lipsit nici atelierele de meșteșuguri populare, astfel că meșterițele de la Verejeni (raionul Telenești), au învățat copiii cum să încondeieze ouă, iar cele de la Săseni – cum să împletească lucrări din pănușe de porummb.\n\nDumitru Trifan, șeful Direcției Cultură și Turism Călărași, crede că astfel de evenimente constituie un bun prilej de a reveni la tradiții și obiceiuri demult apuse. ”Ca de fiecare dată, neobosita doamnă Tatiana Popa a adunat în jurul său multă lume. Și nu doar din raionul Călărași, ci și din întreaga republică. Sper ca după evenimentul de astăzi să ne dăm seama de unde venim, cine suntem și unde avem a ne duce”, a punctat Dumitru Trifan.\n\nAnul acesta, în premieră, muzee din Republica Moldova s-au alăturat proiectului Noaptea Muzeelor, pentru o ediție comună cu România.",
    "metadata": {
      "original_file": "Expresul_Calarasi_0328.html"
    }
  },
  {
    "title": "În vară vor fi finalizate lucrările de reparație a drumului Orhei - Bravicea - Călărași",
    "content": "La sfărșitul lunii iulie vor fi finalizate lucrările de reparație asupra drumului Orhei-Bravicea-Călărași, a asigurat antreprenorul care execută lucrările. Lucrările se efectuează la kilometrul 21,20 – 27,83, informează Noi.md\n\nLa moment, se execută următoarele lucrări: construcția trotuarelor, demolarea sistemului rutier existent și așternerea stratului drenant și de fundare a noului sistem rutier proiectat. De asemenea, se finalizează lucrările de construcție a podețelor tubulare și construcția zidului de protecție a terasamentului din preajma unui podeț.\n\nDe menționat că valoarea totală a contractului este de circa 76 milioane lei, banii fiind alocați din mijloacele Fondului Rutier.\n\nAmintim că sectorul de drum supus reabilitării este de 6,63 km și face parte dintr-o viziune amplă demarată de mai mulți ani, care prevede reabilitarea drumului R21, ce reprezintă o arteră care asigură conexiunea R6 (or. Orhei) – M5 (s. Bravicea) – R1 (or. Călărași) de importanță națională.",
    "metadata": {
      "original_file": "Expresul_Calarasi_0144.html"
    }
  },
  {
    "title": "Audio / Șapte polițiști din Călărași și Strășeni sunt cercetați penal",
    "content": "Șapte polițiști cu vârste cuprinse între 27 și 39 de ani din Călărași și Strășeni sunt cercetați penal pentru că au pretins bani de la conducătorii auto, anunță reprezentanții Serviciului protecție internă și anticorupție al Ministerul Afacerilor de Interne (MAI). Acțiunile ilegale au fost documentate începând cu vara anului 2024 până în prezent. Vizați sunt șase polițiști ai Serviciului patrulare Strășeni și Călărași a Direcției patrulare „Centru” a Inspectoratului Național de Securitate Publică (INSP) al Inspectoratului General de Poliție al MAI și un angajat al Inspectoratului de Poliție Strășeni, care ar fi pretins ilegal mijloace financiare ce nu li se cuvin de la șoferii auto stopați pe traseu, pentru nerespectarea Regulamentului circulației rutiere.\n\n„Mai exact, în schimbul banilor primiți cei șapte bănuiți cu vârste cuprinse între 27 și 39 ani, nu ar fi întreprins măsurile prevăzute de lege pentru documentarea infracțiunilor şi a contravențiilor din domeniul circulației rutiere, comise de conducătorii auto, iar în unele cazuri aceștia acționau ilegal și întru mușamalizarea încălcărilor. În rezultatul perchezițiilor efectuate, oamenii legii au ridicat mai multe mijloace de probă cu relevanță cauzei penale privind comiterea coruperii pasive și coruperii active”, se arată în comunicatul emis de MAI. Polițiștii investigați penal au fost citați în fața autorităților de drept, iar în privința a patru din ei a fost înaintată bănuiala, urmând ca alții trei să se prezinte în acest scop, timp în care aceștia beneficiază de prezumția nevinovăției, potrivit legii.",
    "metadata": {
      "original_file": "Expresul_Calarasi_0001.html"
    }
  },
  {
    "title": "Amenzi de 10 mii de lei pentru toți cei care dau foc frunzelor în această toamnă",
    "content": "E bine cunoscut faptul că arderea frunzelor este interzisă prin lege, deoarece poate dăuna grav sănătății oamenilor, solului și mediului înconjurător. În acest sens, inspectorii de mediu de la Călărași au lansat recent și o Campanie de salubrizare de toamnă. Acțiunea are drept obiectiv reducerea poluării mediului înconjurător cu deșeuri, dar şi de minimizarea poluării aerului în urma arderii acestora.\n\nUnii „gospodari” din Călărași continuă să își facă ordine prin ogrăzi, iar cea mai simplă metodă de a scăpa de mormanele de frunze este să le dea foc. Silvia Levchiv, inspector principal la Inspecția pentru protecția mediului Călărași, spune că instituția pe care o reprezintă face apel la bunul simț al cetățenilor și îi îndeamnă să renunțe la obiceiul de a da foc frunzelor, în virtutea folosirii lor în calitate de compost. Cei care nu respectă regulile impuse de autorități și continuă să dea foc frunzelor sunt sancționați, iar amenzile nu sunt tocmai mici.\n\n„Dacă până la data de 24 iulie amenda pentru arderea deșeurilor era de 600 de lei, acum aceasta a crescut semnificativ până la 10 mii de lei. În luna septembrie au fost deja aplicate trei astfel de amenzi usturătoare. Așa că ar fi bine ca persoanele fizice și juridice să se gândească bine înainte de a da foc frunzelor, ca ulterior să nu suporte consecințele”, a declarat Silvia Levchiv. Specialista a ținut să sublinieze faptul că cea mai bună soluție pentru a scăpa de frunze este depozitarea lor și obținerea compostului. „Pe lângă faptul că este o sursă de substanțe nutritive pentru plante, compostul ajută la îmbunătățirea structurii solului, contribuind la o mai bună aerare a acestuia și la reducerea fenomenului de compactare”, a mai adăugat inspectoarea.\n\nAm întrebat mai mulți oameni din Călărași ce fac cu frunzele căzute toamna din abundență. Unii dintre ei ne-au spus că le depozitează în propriile curți, iar alții că le duc la gunoi ca ulterior să fie evacuate de responsabilii de la Gospodăria Comunal-Locativă, alături de alte deșeuri din gospodărie.\n\nDoamna Efimia susține că, în ciuda sancțiunilor crescute, mai observă din când în când grămezi de frunze fumegânde prin curțile din vecinătate. „Recunosc că anterior mai dădeam și eu foc frunzelor, însă atunci când am aflat de mărimea acestor amenzi, am renunțat la prostul obicei. Acum le depozitez în grădină, sub un copac si le las să putrezească acolo”, a spus femeia.\n\nInspectorii de mediu îndeamnă cetățenii ca atunci când observă contravenții, să-i apeleze, pentru documentarea cazurilor și tragerea la răspundere a persoanelor vinovate. De remarcat este faptul că anul trecut la Călărași au fost date 47 de amenzi pentru arderea și depozitarea neregulamentară a deșeurilor de prin gospodării.",
    "metadata": {
      "original_file": "Expresul_Calarasi_0451.html"
    }
  },
  {
    "title": "Președintele raionului Călărași, dar și primara de Buda, au părăsit PSRM, aderând la Partidul „Renaștere”. Alți doi membri din Ungheni au fost excluși pentru trădare",
    "content": "Ștefan Bolea, președintele raionului Călărași, care este și secretarul executiv al PSRM Călărași și primara comunei Buda, Tatiana Timofti, au anunțat că părăsesc formațiunea și aderă la Partidul „Renaștere”.\n\n“Din această zi noi renaștem. Moldova unită”, a menționat deputatul și membrul partidului “Renaștere” Vasile Bolea.\n\nPotrivit deputatului Bolea, aceștia sunt nedumeriți de activitatea PSRM. Ei nu mai împărtășesc sarcinile și ideologia partidului și nici nu mai înțeleg ce politică trebuie să promoveze în teritoriu. Acțiunile socialiștilor nu mai corespund principiilor stipulate în programul formațiunii.\n\n„Anterior, se vorbea despre prietenia cu partenerii din Est, dar acum vedem că reprezentanții fracțiunii parlamentare au plecat la Bruxelles împreună cu conducerea țării. Cu siguranță, în comun cu noii colegi vom reuși să construim o organizație teritorială puternică în raionul Călărași. Ei au suficientă experiență și profesionalism pentru îmbunătățirea activității în teritoriu și crearea unei echipe care va putea influența eficient procesele din regiune”, a adăugat Bolea.\n\nSe așteaptă că plecările din PSRM vor continua în următoarele zile. Vă reamintim că, la începutul lunii martie 2023, mai mulți deputați socialiști (Irina Lozovan și Alexandr Nesterovschi, Vasile Bolea, Alexandr Suhodolschi) au părăsit partidul. Totodată echipa socialiștilor a fost abandonată de consilieri municipali din Chișinău, președinți de raioane, etc, iar o parte dintre ei au aderat la Partidul „Renaștere”.\n\nPartidul „Renaștere” (abrerviat PR ) este un partid politic socialist din Republica Moldova. A fost constituit la inițiativa unui grup de deputați care, la jumătatea anului 2012, au părăsit fracțiunea parlamentară a PArtidului Comuniștilor din RM. Formațiunea a fost creată pe 15 septembrie 2012, iar pe 17 octombrie 2012 partidul a fost înregistrată oficial la Ministerul Justiției.\n\nMenționăm că, cu câteva zile formațiunea PSRM Ungheni au exclus din partid pe Vasile Lupu, care este vicepreședinte al raionului Ungheni din partea PSRM și i-au cerut să demisioneze din această funcție, dar și pe consiliera municipală și raională Anjelica Luchina, cerându-i să-și depună mandatele. Aceștia au fost excluși pentru trădare.",
    "metadata": {
      "original_file": "Expresul_Calarasi_0294.html"
    }
  },
  {
    "title": "Ungheniul printre cele mai populate unități administrativ-teritoriale, în timp ce la Călărași se înregistrează pierderi mari",
    "content": "Cele mai recent studiu al Biroului Național de Statistică(BNS) a scos la iveală că peste 40% din populaţia Republica Moldova locuiește în doar cinci unităţi teritorial-administrative: municipiile Chişinău şi Bălţi, autonomia găgăuză şi raioanele Ungheni şi Cahul, scrie moldova.europalibera.org\n\nExperții estimează că această concentrare va crește în timp și sugerează autorităților să ia în calcul aceste tendințe pentru o eventuală reformă administrativ-teritorială, discutată de mai mulţi ani și amânată din varii motive, inclusiv sau în special, politice.\n\n„Datele care arată numărul şi structura populaţiei, câţi tineri sunt în fiecare raion, câţi vârstnici ar trebui să ghideze decidenţii. Mai mult ca atât, ştiind din timp creşterea sau descreşterea numărului populaţiei, făcând o prognoză pentru fiecare raion în parte, ceea ce la moment nu se face, ne-ar ajuta să vedem în ce măsură investiţiile care sunt făcute în domeniul educaţiei sau în spitale sunt fiabile, câţi oameni vor mai trăi într-un anumit raion în 10 sau 20 ani. Acest lucru ne oferă o perspectivă a fiabilităţii reformei teritoriale, în ce măsură serviciile publice vor rămâne aproape de oameni”, a declarat, într-un interviu pentru Europa Liberă, Eduard Mihalaş, analist de Programe Populaţie şi Dezvoltare în cadrul Fondului ONU pentru Populaţie (UNFPA Moldova).\n\nDatele BNS arată că în ultimii 8 ani doar în municipiul Chişinău a crescut moderat numărul de locuitori – cu 1.500 de persoane (sau 0,2%) în 2022, comparativ cu anul 2014. Cele mai mari pierderi în numărul populației s-au înregistrat în raioanele Cimișlia (-22%), Cantemir (-20%), Călăraşi, Teleneşti, Hânceşti (câte -19%), Briceni și Nisporeni (-18%).\n\n„Avem raioane în care numărul populaţiei este de peste 90.000 (Ungheni, Cahul) şi avem raioane în care numărul populaţiei este de 16.000. Şi atunci te gândeşti la modalitatea de finanţare, de menţinere a unui raion, care este ponderea când punem pe cântar două raioane cu o populaţie atât de diferită”, a precizat Eduard Mihalaş.\n\nSatele din Republica Moldova s-au depopulat cu peste 230.000 de oameni în ultimii 8 ani.\n\nPopulația Repulucii Moldova a fost estimată la 2,6 milioane de persoane. În general, numărul populației R. Moldova a scăzut continuu în ultimii 8 ani, cu peste 260.000 de oameni și a fost estimat de BNS la 2,6 milioane. Potrivit lui Eduard Mihalaș, motivele care stau la baza acestui declin demografic – depopularea cauzată de migraţie, îmbătrânirea şi rata scăzută a natalităţii – pot fi transformate în oportunităţi de dezvoltare a ţării.\n\n„Republica Moldova are o populaţiei îmbătrânită, iar în următorii ani tendinţa se va accentua. Până în anul 2040, 50 la sută din populaţia R. Moldova va avea peste 50 de ani. Îmbătrânirea poate fi transformată într-o oportunitate pentru piaţa muncii. Locurile de muncă ar trebui să fie adaptate şi să devină cât mai accesibile pentru persoanele vârstnice, acestea să poată rămâne pe piaţa muncii după pensionare. În ceea ce priveşte descreşterea fertilităţii, ceea ce poate face guvernul e să ajute bărbaţii şi femeile să atingă numărul dorit de copii prin dezvoltarea serviciilor de creşă, servicii de bonă, program flexibil de lucru etc”, afirmă Eduard Mihalaș.\n\n„Un simplu exemplu: anterior, era foarte dificil să fie calculată rata vaccinării per raion pentru că BNS nu putea să ofere, până în acest moment, un număr de facto al locuitorilor din fiecare raion. Acum, având aceste date, Ministerul Sănătăţii va putea şti exact procentul persoanelor vaccinate într-un raion sau altul”, a explicat Eduard Mihalaş, analist de Programe Populaţie şi Dezvoltare în cadrul UNFPA Moldova.",
    "metadata": {
      "original_file": "Expresul_Calarasi_0502.html"
    }
  },
  {
    "title": "Video / Trei bărbați din Călărași au fost reținuți pentru furtul a 11 automobile de lux din Uniunea Europeană",
    "content": "Ofițerii Direcției investigații criminale, Direcției investigații analitice și cei de urmărire penală a INI, de comun cu procurorii PCCOCS, anunță reținerea a trei bărbați din Călărași, după ce aceștia ar fi furat din Uniunea Europeană 11 automobile de model Range Rover, începând din 2022.\n\nAutomobilele erau sustrase din Italia, Franța și Monaco, iar deconspirarea activității infracționale a acestui grup s-a bazat pe informații operative, dar și pe colaborarea cu autoritățile din Italia. Acum, oamenii legii investighează implicarea acestora și la sustragerea altor automobile decât cele 11 probate.\n\nAceștia le sustrăgeau în principal de la aeroporturi. Ulterior, parcau automobilele în Verona, Italia pentru 1-2 săptămâni, ca să evite deconspirarea furturilor de către poliție. Ulterior, le modificau numărul de identificare al caroseriei (prin ștergere, înlocuire, precum şi prin folosirea documentelor sau mijloacelor de identificare vamală).\n\nCa etapă finală, aceștia le vindeau clienților, iar altele le dezmembrau. Ulterior, piesele introduse în Moldova le înlocuiau cu ale altor automobile de același model, care necesitau reparație, pentru ca mai apoi să le pună în vânzare.\n\nUrmare a perchezițiilor au fost ridicate telefoane mobile, un dispozitiv de monitorizare a mașinii („GPS tracker”), precum și două automobile de lux folosite de către bănuiți. Ulterior perchezițiilor, cei trei bărbați cu vârste de 29, 31 și 34 de ani au fost reținuți. În privința a doi din ei, la solicitarea Procuraturii pentru Combaterea Criminalității Organizate și Cauze Speciale (PCCOCS) a fost aplicat arestul preventiv pentru 30 de zile, iar în privința altuia – arest la domiciliu pentru același termen, timp în care aceștia beneficiază de prezumția nevinovăției, potrivit legii.",
    "metadata": {
      "original_file": "Expresul_Calarasi_0152.html"
    }
  },
  {
    "title": "Germanii au premiat cele mai frumoase fotografii surprinse la Călărași",
    "content": "Aniversarea de 30 de ani din momentul înfrățirii dintre raionul Călărași și orașul Bühl din Germania a fost marcată prin mai multe activități comune, inclusiv printr-un concurs de fotografii ale călărășenilor care au ajuns să fie premiate și expuse pe cărți poștale, dar și în format mare, atât în Germania, cât și în alte țări unde există orașe înfrățite.\n\nConcursul online de fotografii cu genericul “Acasă la Călărași” a fost lansat încă în primăvara anului 2020, însă a fost sistat din cauza pandemiei de Covid 19 și reluat abia în această vară. Învingătorii au fost desemnați prin vot online, după ce și-au transmis lucrările către o platformă web special creată în acest sens. În concurs au intrat peste o sută de fotografii, realizate de 35 de participanți, care au surprins peisaje pitorești din raionul Călărași, diferite îndeletniciri ale oamenilor locului, evenimente, monumente arhitecturale etc.\n\nPotrivit lui Evgheni Tihonov, șeful Direcției Economie, Agricultură și Dezvoltare Rurală Călărași, publicul din Moldova nu a putut vota. ”S-a decis acest lucru din motiv că s-a dorit păstrarea principiului obiectivității. Cele mai frumoase lucrări au fost premiate și expuse în cadrul unei expoziții în orașul înfrățit Bühl, la Sărbătoarea Prunelor din luna septembrie, iar ulterior expoziția mobilă și-a schimbat locația în alte orașe”, a declarat Evgheni Tihonov.\n\nMaria Stratan din orașul Călărași a devenit marele câștigător al concursului și va beneficia de o călătorie pentru două persoane în orașul Bühl, cazare, dar și niște bani de buzunar.\n\nDe profesie jurist, femeia povestește că fotografia a devenit marea sa pasiune în urmă cu mai mulți ani, dar a crescut în intensitate acum un an, când a primit cadou un aparat de fotografiat profesionist. Fotografia câștigătoare a surprins o poartă veche din lemn, năpădită de buruieni, prin care pătrund razele de soare. ”Trec zilnic pe lângă această curte părăsită și nu știu cine sunt stăpânii. Mereu mi-a atras atenția, iar într-o zi am văzut acele raze de soare care treceau prin buruienile ce au crescut înalte cât ea, am scos aparatul și am fotografiat-o, pentru că mi-a părut chiar ceva mistic acolo. Atunci când alegeam cele trei fotografii pentru concurs, am dat de ea, iar soțul m-a încurajat să o aleg anume pe ea, fiind convins că va fi câștigătoare”, ne-a spus Maria. Deși a fost neîncrezătoare că ar putea să placă publicului, autoarea a fost surprinsă să vadă cum de la o zi la alta au crescut voturile, iar la final s-a clasat pe primul loc.\n\nPrintre câștigători s-a numărat și muzeograful Mariana Iurcu, care acum speră să poată aduce expoziția de fotografii și la Muzeul de Etnografie și Istorie Naturală din orașul Călărași, ducând tratative cu organizatorii. ”Am ales o fotografie care redă tradițiile pascale la Călărași și pe care am realizat-o în ograda Muzeului ”Casa Părintească” al doamnei Tatiana Popa de la Palanca, în anul 2020. Poza redă transmiterea tradițiilor din generație în generație. Am depus și alte două fototgrafii care la fel au plăcut și au ajuns să fie expuse: una ce a surprins trânta a doi sportivi de la Școala Sportivă Specializată în Rezerve Olimpice de la Călărași, iar cealaltă a reprezentat cursa unui călăreț, care duce cu gândul la simbolul numelui de Călărași. Mulțumim organizatorilor pentru această oportunitate”, a ținut să menționeze Mariana Iurcu.\n\nCâștigătorii s-au ales cu premii bănești, dar și cu alte cadouri oferite de o bancă din Germania.",
    "metadata": {
      "original_file": "Expresul_Calarasi_0447.html"
    }
  },
  {
    "title": "Comuna Onişcani din raionul Călăraşi își îmbunătățește infrastructura de mediu",
    "content": "Râulețul din centrul satului Onișcani va fi amenajat. Acest lucru va fi posibil datorită proiectului „Amenajare și consolidarea luncii râulețului din centrul satului Onișcani”. Lucrările au început în luna octombrie și potrivit primarului de Onișcani, Gheorghe Grecu, au fost efectuate în proporție de 30%.\n\n„Acest proiect este foarte important atât din punct de dezvoltare economică cât și ecologică și nu doar pentru localitatea noastră, dar și pentru mediul înconjurător”, ne spune primarul, după care a mai adăugat: ”Aici s-a format o gunoiște care afecta toate fântânile din sat și persista riscul alunecărilor de teren și în acest context se execută și lucrări de consolidare a malurilor”.\n\nȘi pentru ca localitatea să fie mai dezvoltată din punct de vedere ecologic, locuitorii care aveau sistemul de canalizare centrat în direcția râulețului au fost cuplați la sistemul centralizat de canalizare.\n\nÎn urma implementării acestui proiect vor beneficia de îmbunătățiri semnificative în calitatea vieții toți cei 1800 de locuitori din comuna Onișcani. Lucrările se vor finaliza în 2025.\n\nValoarea totală a proiectului este de aproape 10 milioane de lei, bani veniți din Fondul Național pentru Mediu. „Acest proiect va asigura un mediu mai curat, o apă de calitate și un spațiu verde destinat recreerii, îmbunătățind astfel viața comunității. Locuitorii vor avea acces la infrastructură modernizată și un mediu mai sănătos”, se arată într-un comunicat al oficiului naţional pentru implementarea proiectelor în domeniul mediului.\n\nPrincipalele activități din proiect includ curățarea completă a râulețului de deșeuri și nămol pe o suprafață de 4,5 hectare, pentru un mediu mai curat și mai sănătos; plantarea de arbori și arbuști pe maluri pentru a proteja biodiversitatea și a crea habitate noi pentru flora și fauna locală.\n\nDe asemenea, vor fi construite baraje și ziduri de sprijin pentru consolidarea malurilor și prevenirea eroziunii, va fi amenajat un parc, care va avea diferite zone de odihnă, vor fi amenajate piste pietonale, inclusiv și piste pentru biciliști, facilitând mobilitatea și transportul eco-friendly în localitate.",
    "metadata": {
      "original_file": "Expresul_Calarasi_0017.html"
    }
  },
  {
    "title": "Copiii de la Răciula au unde se juca în voie",
    "content": "Autoritățile și locuitorii satului Răciula, raionul Călărași, și-au conjugat eforturile pentru a le crea condiții de joacă copiilor din localitate. Săptămâna trecută, curtea instuției a devenit mult mai colorată și mai plină cu tobogane, care de care mai colorate.\n\nAutoritățile de la Răciula, reprezentanții grădiniței din localitate, dar și din Asociația de Băștinași ”Răciulenii” au reușit o colaborare frumoasă, care s-a încheiat cu procurarea a trei tobogane noi și un pavilion multicolor. Acestea au fost montate în curtea grădiniței acum câteva zile. Potrivit Mariei David, primarul comunei, suma totală a proiectului atras la Răciula este de 239 de mii lei, dintre care 47 de mii de lei au constituit contribuția comunității.\n\nDupă ce a făcut apel la oamenii din sat, dar și la cei plecați în lume, pentru a strânge banii necesari într-un termen relativ restrâns, primarul povestește că implicarea răciulenilor a depășit toate așteptările: ”Fiind membră a Grupului de Acțiune Locală ”Codrii Călărașului, primăria a reușit să obțină un proiect lansat de către Agenția de Intervenție și Plăți pentru Agricultură. Ca parteneri i-am avut pe membrii Asociației de Băștinași ”Răciulenii”, care s-au mobilizat și ne-au ajutat foarte mult asigurând contribuția financiară necesară. Le suntem foarte recunoscători atât oamenilor de pe loc, cât și celor din diaspora. Fiecare a donat cât a putut, iar unii dintre ei au oferit și sume destul de mari, de până la 800 de euro. Reușitele se văd doar atunci când toți sunt uniți și au un scop comun”.\n\nResponsabil de colectarea contribuției a fost Constantin Stegărescu, președintele Asociației de Băștinași ”Răciulenii”, care spune că banii ce au rămas neutilizați în urma proiectului, vor merge spre alte idei ce abia așteaptă să fie implementate în comună.\n\n”Urmează să cumpărăm niște arbuști pentru a amenaja curtea grădiniței, iar restul banilor acumulați vor merge către proiectele de viitor pe care ni le propunem. Cei care la moment sunt departe de casă vor reveni și se vor mândri că au contribuit și că au și ei o părticică din această frumoasă realizare”, a menționat dânsul.\n\nOxana Friptuleac, directoarea grădiniței, spune că de acum încolo, de condiții sigure de joacă vor avea parte nu doar cei 70 de copii din grădiniță, dar și alți micuți din sat, care vor vrea să vină aici, însoțiți de părinți, pentru a-și petrece timpul liber. ”Sunt multe de făcut în jurul instituției, dar de câte ori ieșeam afară și vedeam copiii stând în rând la un singur tobogan, mă durea sufletul. Ne-am zis că le vom crea condiții bune de joacă, astfel încât să fie mereu cu zâmbetul pe buze. Mă bucur că ne-a reușit”, a exclamat ea.\n\nAșa cum terenul de joacă a căpătat culoare și a devenit de nerecunoscut, părinții care-și aduc zilnic aici copiii spun că sunt foarte mulțumiți, iar cei mici s-au arătat nerăbdători să testeze toboganele proaspăt amenajate.\n\nAcesta nu este primul proiect care se implementează la Răciula grație implicării băștinașilor de aici. Recent satul a fost împânzit cu bănci comode pe care se poate odihni oricine, s-a dat o viață nouă fântânilor de la marginea drumului, s-au renovat două poduri ce traversează râulețul din centrul satului și s-a reabilitat o porțiune de drum.",
    "metadata": {
      "original_file": "Expresul_Calarasi_0369.html"
    }
  },
  {
    "title": "Foto / Biserica ”Sfânta Cuvioasă Parascheva” de la Călărași a renăscut din propria-i cenușă",
    "content": "Biserica ”Sfânta Cuvioasă Parascheva” ridicată din temelii acum unsprezece ani de o comunitate de credincioși din orașul Călărași a ars ca o torță în data de 2 mai a anului trecut. Flăcările au transformat atunci în scrum altarul și Biblia, iar din biserică nu a mai rămas aproape nimic. La nici un an de la tragica întâmplare, biserica s-a înălțat însă la loc, iar acum oamenii, care au ajutat care și cu ce au putut, pot veni aici să se roage în liniște.\n\nLa doar câteva zile după ce locașul s-a făcut scrum sub privirile sale neputincioase, preotul Dumitru Rusu și-a suflecat mânecile și a făcut apel la solidaritate. Cunoscut pentru felul său activ de a fi și pentru nenumăratele campanii sociale pe care le-a inițiat de-a lungul timpului, părintele Dumitru a reușit să adune în juru-i o mare de oameni cu inimă mare care l-au sprijinit pentru a ridica biserica din ruine.\n\nÎn cele 8 luni din ziua Paștelor Blajinilor, când a fost mistuită biserica, preotul a reușit să-și vadă realizat visul de a întări temelia, de a edifica pereții, de a pune acoperiș nou, de a tencui și înzestra biserica cu cele necesare. Până a fi renovată complet încă mai este cale lungă, iar părintele mizează în continuare pe sprijinul oamenilor de bună credință.\n\n”Până acum s-au cheltuit aproximativ 3 milioane de lei la renovarea locașului. Biserica are acum un stil moldovenesc, ștefanian, cu o lucrare deosebită a lemnăriei de la streșină. Lucrările au decurs timp de cinci luni, iar acum putem spune că am ajuns cam la 80% din volumul de lucrări. Este în lucru iconostasul care va fi așezat în biserică, care ne costă în jur de 14 mii de euro. Totodată, avem pregătiți pereții pentru a fi pictați. Mai sunt multe planuri, pe care le vom realiza însă etapă cu etapă”, a declarat Dumitru Rusu.\n\nPreotul povestește că cea mai mare parte dintre banii strânși pentru reconstrucție au venit din diasporă. Totodată s-au mobilizat și oamenii din oraș, agenți economici, primăria din oraș, dar și preoții din diferite comunități, atât din Moldova, cât și de peste Prut, adunând resurse pentru a ajuta la reconstrucția locașului mistuit de flăcări. ”Sunt oameni pe care nu am apucat încă să îi cunosc, dar care au rămas marcați de tragedie și au decis să ne ajute”, a mai adăugat Dumitru Rusu.\n\nCredincioșii din sectorul numit de călărășeni Carabliu, au doar cuvinte de laudă la adresa parohului, care a muncit cot la cot cu meșterii ca până la hramul bisericii – Sfânta cuvioasa Parascheva, să poată ține slujbe în locașul renovat și să facă o mică sfințire.\n\nNatalia Jemănean își amintește cu lacrimi în ochi de ziua în care flăcările uriașe au înghițit biserica: ”Când a ars, eram aici… foarte mare tragedie. Dar datorită părintelui Dumitru Rusu și a oamenilor din jurul lui, s-a făcut ce s-a făcut. Comunitatea este îmbătrânită, la fel ca în întreaga țară, dar fiecare a contribuit cu câțiva bănuți, din puținul pe care l-a avut”.\n\nEmilia Bălan este convinsă că (,) credincioșilor le-a purtat de grijă o icoană micuță, cu chipul a Maicii Domnului, care a fost găsită în cenușă după incendiul devastator. Aceasta fusese primită în dar de părinte de la o creștină care a adus-o de pe Insula Creta și se găsea în altar, în spatele iconostasului de lemn, care a ars în totalitate.\n\n”Sfintele liturghii s-au făcut în cantina de alături, cu un altăraș improvizat, până când bisericuța noastră a devenit atât de frumoasă. Avem un părinte foarte vrednic, încât nici nu am cuvinte. De câte ori veneam aici îl găseam cu o lopată în mână, cu o mătură, ducând ceva la vale cu sacul. Ne rugăm să fie bine și să vină lumea să se roage la icoana Maicii Domnului Pătimitoarea, care, ca printr-o minune, nu a ars, deși este din lemn”, ne-a spus Emilia Bălan.\n\nBiserica Sfânta Cuvioasa Parascheva de la Călărași are o suprafață de 80 de metri pătrați. Și dacă anterior aceasta semăna mai mult cu o casă de locuit, având tavanul la 3 metri de la podea, acum până în vârful cupolei sunt aproximativ 12 metri. Mai nou, biserica are și un balcon pentru cântăreți. În curtea lăcașului sfânt există de ani buni o cantină socială, o chilioară, dar și o mică bibliotecă parohială.",
    "metadata": {
      "original_file": "Expresul_Calarasi_0386.html"
    }
  },
  {
    "title": "Aici şi dincolo. Două inimi gemene sau numai nume?",
    "content": "Am traversat România, dintr-un capăt în altul, de la Sculeni până la Oradea. Sute de kilometri, peisaje uluitoare, drumuri bune şi… multe localităţi cu acelaşi nume. Am trecut pe lângă Sineşti… Nu, nu cel din raionul Ungheni, ci din judeţul Iaşi, iar la capătul celălalt al României ne-am pomenit, la… Ungheni. \n\n La întoarcere acasă, am numărat 33 de localităţi din raioanele Ungheni și Călăraşi, care au cîte una sau mai multe surori şi fraţi gemeni peste Prut.\n\nCălăraşiul moldovenesc este bogat, are patru fraţi. Unul dintre ei i-a devenit foarte apropiat. Centrul judeţean Călăraşi, cu ani în urmă, s-a înfrăţit cu centrul raional Călăraşi şi de atunci dezvoltă o colaborare frumoasă. Mai există în România localităţi cu numele Călăraşi în judeţele Botoşani, Cluj şi Dolj.\n\nŞi Ungheniul are patru fraţi. Cu unul dintre ei a fost cîndva un tot întreg, iar Prutul străbătea satul de adineaori fără să-i despartă pe săteni. Acum, sînt despărţiţi. Ungheniul din stînga a devenit oraş cu o populaţie de circa 40 de mii de locuitori. Ungheniul din dreapta a rămas un sătuc cu o populaţie de ceva mai mult de 1500 de locuitori. Acum cinci ani, s-a încercat o apropiere, dar fără prea mare succes. Celelalte localităţi cu numele Ungheni se află în judeţele Neamţ, Argeş, Mureş.\n\nCe mai avem aici şi dincolo?\n\nUngheni \n\n Din cele 74 de localităţi ale raionului 18 au fraţi şi surori gemene peste Prut. Sculeni pe-un mal, Sculeni pe altul, Costuleni pe stînga, Costuleni pe dreapta. Floreştiul are 14 fraţi gemeni, în judeţele: Bacău, Botoşani, Vaslui, Alba, Bistriţa-Nasăud, Buzău, Cluj, Gorj, Dolj, Giurgiu, Mehedinţi, Prahova, Sibiu, Tulcea. Nici Petreştiul nu se lasă. Există sate cu acelaşi nume la Iaşi, Bacău, Vrancea, Alba, Argeş, Cluj, Dimboviţa, Gorj, Hunedoara, Satu Mare. Valea Mare o găsim şi la Olt, Vîlcea, Covasna, Bacău sau Dîmboviţa. Stolniceni – la Botoşani şi Vîlcea, Sineşti – la Iaşi şi Vîlcea, Corneşti – în Cluj şi Timiş, Măcăreşti – la Iaşi şi Alba, Mînzăteşti – la Vaslui şi Iaşi, iar Todireşti – la Iaşi, Suceava şi Vaslui. Blindeşti este şi la Botoşani, Buciumeni – în Dîmboviţa, Bumbăta – la Vaslui, Măgurele – în Prahova, Mănoileşti – la Botoşani, Moreni – în Iaşi, Neamţ, Dîmboviţa, Dolj, iar Negureni – la Constanţa. \n\n\n\nCălăraşi \n\n Fraţi şi surori gemene au şi 9 localităţi ale raionului Călăraşi. Lider e Buda . Sate cu acelaşi nume întîlnim la Bacău, Botoşani, Iaşi, Suceava, Vaslui, Vrancea, Buzău, Prahova, Giurgiu, Vîlcea. Frumoasa are surori gemene la Bacău, Suceava, Harghita,Teleorman, iar Horodişte – la Botoşani şi Iaşi. Mîndra este mîndră şi în Argeş, Braşov, Sibiu, iar Palanca o regăsim la Bacău, Giurgiu şi Prahova. Rădeni avem şi la Botoşani, Neamţ, Iaşi. Sadova – la Suceava şi Dolj, Săseni – la Galaţi, Seliştea – la Botoşani şi Arad.",
    "metadata": {
      "original_file": "Expresul_Calarasi_0105.html"
    }
  },
  {
    "title": "De la Călărași - la Călărași. De 17 ani, o relație strânsă de colaborare între autorități",
    "content": "O delegație din orașul Călărași, Republica Moldova, a parcurs peste 400 de kilometri pentru a ajunge… tot la Călărași. De această dată, însă, destinația a fost orașul omonim de peste Prut, unde, pe 21-22 septembrie, oficiali din Primăria și Consiliul raional Călărași au participat la Zilele Municipiului Călărași, sărbătorind 429 de ani de la prima atestare documentară a localității din România.\n\nVizita a fost organizată la invitația primarului din Călărași, România, Marius-Grigore Dulce, în contextul unor evenimente cu puternică încărcătură culturală și emoțională, care au pus în lumină spiritul comunității locale și legăturile tot mai strânse între cele două orașe cu același nume. \n\n Programul a inclus festivități menite să celebreze atât istoria orașului, cât și contribuțiile cetățenilor săi. Oaspeții din Moldova au asistat la recepția oficială, unde au fost premiați cetățeni de seamă ai municipiului și s-a desfășurat o frumoasă ceremonie dedicată cuplurilor care au împlinit 50 de ani de căsătorie. Atmosfera festivă a fost completată de concerte și alte activități cultural-artistice.\n\n„Am trăit momente deosebit de frumoase alături de oamenii care ne-au găzduit, dar și de alte două delegații din Bulgaria. Suntem bucuroși că am avut posibilitatea de a acumula experiențe noi și de a intensifica şi mai mult relațiile dintre orașele noastre, care poartă același nume de Călărași”, a punctat Mihail Jacota, viceprimarul orașului Călărași.\n\nDelegațiile au avut, de asemenea, ocazia să viziteze obiective de interes local, printre care proiecte de infrastructură și turism, realizate cu ajutorul fondurilor europene, prin parteneriate transfrontaliere. Aceste realizări sunt dovada că investițiile strategice și colaborările internaționale pot aduce beneficii majore unei comunități.\n\n„Vârsta colaborării noastre cu Călărașiul de peste Prut se apropie de majorat. Orașele noastre s-au înfrățit acum 17 ani, iar de atunci ne leagă nu doar numele, ci și inimile care bat la fel. Am descoperit călărășeni cu suflete calde, care ne-au primit cu brațele deschise. Pe durata aflării noastre în inima Bărăganului, am descoperit călărășeni cu sufletele calde, care ne-au primit la ei acasă cu brațele deschise. Suntem încrezători că vom continua pe aceeași notă, ne vom conjuga eforturile și vom realiza proiecte în comun în perioada care urmează”, a adăugat și viceprimara Doina Harea.\n\nReprezentanții Consiliului Raional Călărași au fost, la rândul lor, impresionați de primirea călduroasă și de rezultatele concrete ale colaborării. „Mulțumim autorităților pentru invitație și pentru primirea deosebită. Suntem siguri că vom continua să colaborăm cu succes în proiectele viitoare”, a fost menționat într-o postare pe rețelele sociale.\n\nEvenimentele desfășurate la Călărași, România, au pus în evidență importanța parteneriatelor internaționale și a investițiilor realizate prin fonduri europene. Relația de înfrățire dintre cele două orașe, începută acum 17 ani, se consolidează continuu, iar perspectivele pentru proiecte comune viitoare sunt extrem de promițătoare.\n\nCu fiecare întâlnire și schimb de experiență, legătura dintre cele două localități devine tot mai puternică, dovedind că distanțele geografice pot fi depășite atunci când există o voință comună de dezvoltare și cooperare.",
    "metadata": {
      "original_file": "Expresul_Calarasi_0040.html"
    }
  },
  {
    "title": "Proprietarii terenurilor afectate de construcția apeductului Chişinău - Străşeni - Călăraşi vor fi despăgubiți",
    "content": "Agenţia de Dezvoltare Regională Centru (ADR Centru) și Î.S. „Institutul de Proiectări pentru Organizarea Teritoriului” (Î.S. IPOT), au semnat un contract de prestări servicii care presupune executarea complexului de lucrări cadastrale și de organizare a teritoriului, evaluarea despăgubirilor și întocmirea informațiilor sistematizate privind transmiterea în proprietate/folosință statului a bunurilor imobile, ce reprezintă obiect al exproprierii, necesare realizării lucrărilor de construcţie a apeductului magistral Chişinău-Străşeni-Călăraşi în cadrul Proiectului „Îmbunătățirea infrastructurii de apă în Moldova Centrală”, informează adrcentru.md.\n\nPrezentul contract prevede în speță executarea lucrărilor cadastrale ce țin de identificarea bunurilor proprietate privată, delimitarea proprietății publice, corectarea erorilor comise la atribuirea terenurilor proprietate publică, formarea bunurilor imobile, elaborarea proiectelor de organizare a teritoriului, după necesitate, elaborarea studiilor pedologice și întocmirea dosarelor de schimbare a categoriei de destinație a terenurilor, după necesitate, cît și evaluarea despăgubirilor și raportarea cu privire la necesitățile de intervenție din domeniul cadastral pentru executarea lucrărilor de construcție a magistralei Chişinău-Străşeni-Călăraşi.\n\nAstfel, în următoarele 6 luni, Î.S. IPOT va desfășura activitățile prevăzute în contract, în conformitate cu Planul de acțiuni pentru expropriere și compensare, care este un ansamblu de acțiuni ce vizează atenuarea efectelor negative ale procesului de expropriere, acoperind toate pierderile economice și sociale directe rezultate din ocuparea bunurilor imobile și restricționarea accesului, împreună cu măsuri compensatorii și măsuri de remediere ulterioare, elaborate în conformitate cu Legea nr. 296 din 27.10.2022 privind declararea utilității publice de interes național a lucrărilor de construcție a apeductului magistral Chișinău – Strășeni – Călărași și în conformitate cu cerințele Standardului de mediu și social (ESS5) al Băncii Mondiale „Achiziție de terenuri, restricții de utilizare a terenurilor și deplasări involuntare”.\n\nAmintim că, ,,Îmbunătățirea infrastructurii de apă în Moldova Centrală” este un proiect regional finanțat de Guvernul Federal German prin intermediul KfW, și cofinanțat din Fondul Național pentru Dezvoltare Regională și Locală(FNDRL).\n\nImplementarea acestuia de către ADR Centru, instituție subordonată Ministerului Infrastructurii și Dezvoltării Regionale, a început în anul 2018 prin elaborarea studiului de fezabilitate. La moment, proiectul se află în faza de elaborare a documentației tehnice a lucrărilor ce prevăd construcția în prima fază a apeductului magistral Chișinău – Strășeni – Călărași. Acesta va asigura transportul apei potabile către orașele Strășeni și Călărași, pe o lungime de circa 53 km, cu infrastructura conexă.",
    "metadata": {
      "original_file": "Expresul_Calarasi_0410.html"
    }
  },
  {
    "title": "Locuitorii din Călărași și Nișcani vor beneficia de acces îmbunătățit la sistemul de canalizare",
    "content": "Peste 4500 de locuitori din Călărași și Nișcani vor avea acces îmbunătățit la sistemul de canalizare construit în cadrul unui proiect de dezvoltare regională.\n\nÎn acest sens, Agenția de Dezvoltare Regională Centru împreună cu Consiliul Raional Călărași și 2 companii ce vor efectua lucrările de construcție au semnat astăzi, 26 august 2022, contractul de antrepriză în cadrul proiectului „Îmbunătăţirea nivelului de trai în localităţile raioanelor Călăraşi şi Străşeni prin asigurarea accesului populaţiei la sistemele centralizate de canalizare”.\n\nAcest proiect de dezvoltare regională este planificat pentru implementare în următoarele 24 de luni și prevede construcția și reabilitarea a 5,8 km rețele de canalizare în orașul Călărași și satul Nișcani, 1 Stație de epurare a apelor uzate reabilitată și extinderea capacității acesteia prin instalarea a 2 reactoare de epurare biologică suplimentare.\n\nAstfel, în urma acestor activități, peste 4500 de locuitori din orașul Călărași și satul Nișcani, vor beneficia de acces îmbunătățit la sistemul de canalizare. Totodată, autoritățile locale își propun ca și obiectiv pe termen lung, peste doi ani după finalizarea proiectului, pe lîngă locuitorii casnici, la rețeaua de canalizare să fie conectați și peste 57 de agenți economici, dar și 10 Instituții Publice din raioanele Călărași și Strășeni.\n\nÎn acest context, beneficiarii proiectului urmăresc continuarea procesului de regionalizare a serviciilor AAC în regiune prin consolidarea capacităților tehnice, precum și prin extinderea serviciilor prestate de către ÎM GCL Călărași/(Operator regional) în 3 localități după finalizarea proiectului.\n\nValoarea totală a proiectului, conform Contractului de antrepriză, constituie peste 31 mil. lei, dintre care 90% din cheltuieli vor fi acoperite din Fondul Național de Dezvoltare Regională și Locală, iar alte 10% reprezintă contribuția aplicantului.",
    "metadata": {
      "original_file": "Expresul_Calarasi_0467.html"
    }
  },
  {
    "title": "Locuitorii din orașul Călărași vor avea apă din Nistru",
    "content": "Agenția de Dezvoltare Regională (ADR) Centru și compania franceză SADE Compagnie Generale de Travaux d’Hydraulique au semnat pe 30 septembrie un contract de construcție pentru realizarea magistralei de apă Chișinău-Strășeni-Călărași.\n\nAcesta marchează un pas semnificativ în cadrul proiectului „Îmbunătățirea infrastructurii de apă în Moldova Centrală”, unul dintre cele mai mari proiecte de infrastructură din domeniul aprovizionării cu apă și canalizare din țară. Lucrările proiectului prevăd construcția a aproape 50 de km de apeduct magistral, o stație de pompare a apei la Tuzara și renovarea mai multor rezervoare. „Acest proiect este vital pentru dezvoltarea infrastructurii de apă din raioanele Strășeni și Călărași și va contribui la creșterea calității și siguranței vieții pentru zeci de mii de oameni, dar și la obiectivul strategic asumat de regionalizare a serviciilor publice” a declarat Ion Pînzari, director ADR Centru.\n\nAcest proiect va aduce beneficii directe pentru peste 30.000 de locuitori din orașele Strășeni și Călărași, dar și din localitățile rurale conectate la rețelele orășenești, asigurându-le accesul la apă potabilă sigură și de calitate din râul Nistru. Prin implementarea acestui proiect, ADR Centru își propune să îmbunătățească atât calitatea apei distribuite, cât și constanța aprovizionării în regiunea centrală a Moldovei. Orașele Strășeni și Călărași, precum și alte localități din apropiere, vor beneficia de o infrastructură modernizată care va sprijini dezvoltarea regională și va contribui la îmbunătățirea calității vieții locuitorilor.\n\nAcest proiect este realizat cu sprijinul Guvernului Germaniei și al Băncii de Dezvoltare KfW, valoarea totală a contractului pentru prima fază fiind de 22.090.604 Euro, finanțată sub formă de grant. Termenul de execuție al lucrărilor este de 21de luni.",
    "metadata": {
      "original_file": "Expresul_Calarasi_0037.html"
    }
  },
  {
    "title": "Emoție și multă poezie la umbra teiului din ograda scriitorului Efim Chicu",
    "content": "Pe 16 iulie, în ograda de la Meleșeni a poetului Efim Chicu a fremătat de lume. Un grup de peste 20 de oameni de creație din România, dar și din Republica Moldova, printre care scriitori și interpreți de muzică populară, au poposit în ograda cunoscutului scriitor călărășean pentru a-i înmâna o distincție obținută în urmă cu puțin timp. Grupul a fost condus de scriitorul George Călin, Ambasador Cultural, Convenția ONU, Geneva.\n\nAstfel, Efim Chicu s-a învrednicit de Premiul ”Nicolae Dabija” al Academiei Internaționale de Literatură și Artă, în cadrul Festivalului-Concurs Internațional de poezie, proză și grafică ”Nicolae Dabija – Tăcerea răstignită”, ediția a II-a, ce s-a desfășurat în perioada 15 mai-15 iulie 2022. Autorul a primit și distincția de membru de onoare al Societății Culturale ”Apollon-România”, fiind totodată primit în rândul membrilor filialei de la Ungheni.\n\nEfim Chicu s-a arătat copleșit de întâlnirea de suflet dăruită de membrii Societății Culturale ,,Apolon –România”, mai ales că a avut surpriza de a-i vedea pe toți în curtea casei sale. Oaspeții au venit cu un regal de poezie, cu melodii pe versurile sale, iar emoția a stat în cap de masă.\n\n”Și-am petrecut o vreme/ Pe drept dumnezeiască/ Cu freamăt de poeme/ Și hrană creștinească”, avea să spună scriitorul Efim Chicu într-un poem dedicat întâlnirii de sâmbătă.\n\nDespre popasul de la Meleșeni, scriitoarea Geta Lipovanciuc a spus următoarele: ”Însăși Divinitatea ne-a ales, a crezut în noi și am ajuns acolo unde trebuia să ajungem: în gospodăria excepțională a scriitorului Efim Chicu. Am uitat de noi, am uitat că suntem! Am găsit acolo atâta lumină, atâta liniște, asemeni tăcerii răstignite pe un Olimp. Am găsit iubire, răbdare, înțelepciune, …, bogăție spirituală”.\n\nEfim Chicu este cunoscut ca un aprig apărător al valorilor românești, scriitorul are la activ zece cărţi publicate, atât de versuri, cât şi de proză. Efim Chicu este membru al Uniunii Scriitorilor din Moldova, iar de-a lungul timpului a fost apreciat cu diplome şi premii pentru talentul său inconfundabil de a scrie. Versurile sale au ajuns să fie cântate de artişti de renume, printre care Vali Boghean, Viorel Burlacu, Anatol Mîrzenco, Mircea Zgherea ş.a.\n\nÎn anul 2019 Efim Chicu a devenit cetățean de onoare al raionului Călăraşi, dar şi al satului său de baştină, Vălcineţ. La începutul acestui an, cu prilejul Zilei Naţionale a Culturii, marcată anual la 15 ianuarie, scriitorului călărăşean Efim Chicu i-a fost oferită o Diplomă de gradul I din partea Parlamentului Republicii Moldova. La moment autorul lucrează la o nouă carte de versuri pe care speră să o scoată de sub tipar până la finele acestui an.",
    "metadata": {
      "original_file": "Expresul_Calarasi_0488.html"
    }
  },
  {
    "title": "Tatiana Rotari este noua șefă a Oficiului Teritorial Ungheni al Cancelariei de Stat",
    "content": "Ungheniul are un nou reprezentant al Guvernului în teritoriu. Este vorba de călărășeanca Tatiana Rotari, care a fost investită în funcția de șefă a Oficiului Teritorial Ungheni al Cancelariei de Stat, începând cu 1 februarie. „Este licențiată în drept, master în drept și studii europene. Formarea și pregătirea candidatei corespund cerințelor funcției”, a menționat Artur Mija, secretarul general al Guvernului.\n\nDin august 2021, Tatiana Rotari a executat mandatul de șefă adjunctă a Oficiului Teritorial Ungheni (pentru regiunea Călărași). De altfel, ea este și unica femeie din țară care îndeplinește funcția de șef al Oficiului Teritorial al Cancelariei de Stat și este cea mai tânără dintre toți reprezentanții Guvernului în teritoriu.\n\n„Mă simt onorată să fiu numită în funcția de Șefă a Oficiului teritorial Ungheni/reprezentantă a Guvernului în teritoriu, având în raza de responsabilitate 3 raioane de suflet. În același timp este o mare responsabilitate pentru mine, dar sunt gata de orice gen de provocări și având în spate o echipă puternică, vom reuși cu siguranță! Am toată deschiderea în comunicarea cu autoritățile administrației publice locale, cu serviciile publice desconcentrate și descentralizate și voi asigura facilitarea acesteia. Sunt la dispoziția cetățenilor din toate trei raioane, voi fi cât de mult posibil în teritoriu, alături de oameni, de primari, antreprenori, astfel ca să cunosc problemele de la firul ierbii și să pot ajuta la soluționarea lor”, a declarat ea pentru Expresul.\n\nAmintim că funcția a rămas vacantă după ce reprezentantul guvernului în teritoriu, Andrei Grițco a fost promovat la funcția de secretar general al Ministerului Energiei",
    "metadata": {
      "original_file": "Expresul_Calarasi_0172.html"
    }
  },
  {
    "title": "O nouă ediție a „Hramului Căruțașilor” se va desfășura la Bravicea, la sfârșit de săptămână",
    "content": "Duminică, 11 august, la Bravicea va fi mare sărbătoare. Aici se va desfășura cea de-a șaptea ediție a Hramului Căruțașilor. Evenimentul, organizat de primăria Bravicea, promite o zi plină de activități și momente memorabile pentru toți participanții.\n\nStartul festivităților va fi dat la ora 12:00, pe stadionul din localitate, cu reflecții folclorice sub genericul „Din șaua calului”. Publicul va avea ocazia să audieze din repertoriul ansamblului „Vatra Neamului”. La ora 13:30, clubul de hipism din Budești va oferi o prezentare spectaculoasă de cai, urmată de evoluția ansamblului „Dacii”.\n\nDe la ora 15:00, atmosfera va fi animată de artistul Anatol Mîrzenco, care va încânta audiența cu melodiile sale. Evenimentul va continua cu un recital susținut de o fanfară locală, iar încheierea festivităților va fi marcată de o horă mare, invitând pe toți să se alăture în ritmul muzicii tradiționale.\n\nPe lângă programul artistic, vizitatorii vor avea posibilitatea să participe și la activități recreative, precum tragerea cu arcul sau plimbările cu caii și căruțele.\n\nHramul Căruțașilor promite să fie o sărbătoare de neuitat, aducând împreună comunitatea locală și vizitatorii într-o atmosferă de bucurie și tradiție.\n\nNOTĂ: „La Hramul Căruțașilor” este un Proiect al Primăriei Bravicea, inițiat încă în anul 2017 în parteneriat cu instituții publice, sponsori, membri ai comunității. Acesta are scopul de a promova și dezvolta atitudinea de respect și grijă față de cai și căruțe prin încurajarea creșterii și îngrijirii cailor în mediul rural, promovarea îndeletnicirii de căruțaș, reîntoarcerea la izvoarele meșteșugurilor strămoșești.",
    "metadata": {
      "original_file": "Expresul_Calarasi_0060.html"
    }
  },
  {
    "title": "Șase elevi de la Liceul Teoretic ”Mihail Sadoveanu” au adus acasă aurul de la Campionatul republican de jocuri intelectuale",
    "content": "Lacrimi de bucurie, emoții de nedescris, aplauze, țopăieli și o mare de îmbrățișări – toate astea au fost resimțite astăzi de un grup de elevi de la Călărași care și-au văzut realizat un vis la care au muncit timp de trei ani – acela de a învinge la nivel național într-o competiție de inteligență.\n\nLiceul Teoretic ”Mihail Sadoveanu” din orașul Călărași a scris istorie în acest an într-o competiție la care elevii au participat în număr impresionant. Mai exact, la Campionatul republican de jocuri intelectuale ”Sub cușma lui Guguță”, ediția a V-a, în acest an au luat parte 18 echipe din liceul de la Călărași. Nu mai puțin de 8 echipe au acces în semifinală, iar ”Memento Mori” – echipa elevilor din clasa a XII-a ”Real”, s-a calificat săptămâna trecută în ultima etapă a competiției.\n\nFinala campionatului s-a desfășurat astăzi, 30 noiembrie la Chișinău, întrunind 26 de echipe din întreaga țară. Elevii finaliști s-au confruntat în câteva runde de întrebări, iar cei mai buni s-au dovedit a fi tinerii de la Călărași. Cei șase temerari din echipa ”Memento Mori” au trăit emoții rare, iar la întoarcere s-au declarat extaziați de clipele pe care le-au trăit în marea finală.\n\nExtrem de mândru de rezultatul înregistrat de elevii din clasa a cărui diriginte este, Alexei Cotelea, coordonatorul echipei, a declarat că acest succes este, de departe, cel mai important rezultat din cariera sa de profesor. ”Pentru mine este o bucurie enormă. De-a lungul carierei mele am avut elevi premianți la olimpiadele de matematică atât la nivel local, republican, cât și la cel internațional, dar cred că succesul de astăzi este cel mai important. Și asta pentru că a fost realizat de o echipă, iar pentru mine acest fapt contează cel mai mult: că am reușit să-i organizez și să-i motivez”, ne-a spus profesorul Alexei Cotelea.\n\nLa rândul lor, elevii au spus că fără suportul dirigintelui lor succesul nu ar fi fost atât de impresionant:\n\nNicoleta Ciubotaru, căpitanul echipei: ”Suntem foarte fericiți și încă nu relizăm că am devenit campioni. A muncit mult și am fost susținuți enorm de profesorul nostru, iar rezultatele vorbesc de la sine”.\n\nȘtefan Spinei: ”Incredibil, dar adevărat: am adus trofeul la Liceul Teoretic ”Mihail Sadoveanu”. Am devansat în jur de 700 de echipe din întreaga țară, iar asta înseamnă că suntem cei mai buni!”.\n\nDaniela Cojocaru: ”A fost o experiență nemaipomenită. Nu ne-am așteptat chiar să câștigăm. Am reușit să ne mobilizăm, să ne concentrăm pe întrebări, iar într-un final să câștigăm”.\n\nMihai Olari: ”Sunt mândru să fac parte din echipa campionilor. Sper din toată inima că voi avea ocazia să mai ating rezultate asemănătoare și pe viitor și îmi doresc ca și alți colegi din liceul nostru să treacă prin astfel de momente deosebite”.\n\nMihai Catană: ”Nu-mi vin să cred că am câștigat. Sunt așa de fericit, încât îmi pare că visez. Sunt mândru de capacitățile echipei noastre, dar și cele ale semenilor de aceeași vârstă cu noi. Ne-am demonstrat nivelul de inteligență și le mulțumim tuturor celor care ne-au susținut”.\n\nNicoleta Cebotari: ”A fost o competiție grea, dar ne-am pregătit intens și chiar am avut o motivație mare să ieșim învingători. Emoțiile pe care le-am trăit când am auzit că am câștigat au fost de nedescris. Am tremurat, am sărit în sus și a fost greu să ne liniștim. E o experiență unică, care ne dezvoltă și ne aduce plăcere”.\n\nPe lângă marele trofeu, campionii de la Călărași au primit medalii, diplome și daruri din partea organizatorilor: Asociația de jocuri intelectuale din Republica Moldova, susţinuți de Ministerul Educaţiei şi Cercetării. Competiția are scopul de a pune în valoare patrimoniul cultural al țării, de a cultiva sentimentul de respect pentru istoria, etnografia, tradițiile ți valorile naționale.",
    "metadata": {
      "original_file": "Expresul_Calarasi_0430.html"
    }
  },
  {
    "title": "„Satul meu în verde frunză” – cartea ce alină dorul de casă, a fost lansată la Pîrjolteni",
    "content": "Cu un eveniment cultural deosebit s-au delectat oamenii din satul Pîrjolteni. Duminică, 24 martie, la Centrul Cultural din localitate a avut loc lansarea cărţii „Satul meu în verde frunză” scrisă de Veronica Ursu, băștinașă a acestui sat.\n\nEvenimentul a fost organizat de scriitorul călărășean Mihai Doloton, el responsabil și de apariția volumului, în parteneriat cu primăria satului Pîrjolteni şi biblioteca publică locală.\n\nLa ospățul literar au participat reprezentanții ai administrației publice locale, scriitoarea Marcela Mardare, interpreta Anişoara Bragari, prieteni, rude, colegi, care au gustat din fagurul dulce al poeziei scris de către Veronica Ursu.\n\n„Sentimentul iubirii, al dragostei cu lumina sa purificatoare și întremătoare este cel care tronează în cartea pe care ne-o propune Veronica Ursu. Pentru ea poezia a devenit un refugiu, tărâmul unde se poate retrage oricând, trăindu-și bucuriile, dragostea, dorurile, tristețea, durerea, suferința și își duce cu demnitate crucea, continuând să trudească în Via lui Dumnezeu” a menționat scriitoarea Marcela Mardare, care este și prefațatoarea volumului.\n\nÎn cadrul evenimentului, elevii de la gimnaziul Pîrjolteni, ghidați de profesoara Lilia Badia, au pregătit un recital din cartea publicată, iar tânărul clarinetist Laurenţiu Matveev a încântat npublicul cu mai multe melodii din repertoriul muzicii academice.\n\n„Fiind departe de casă niciodată nu m-a părăsit dorul ce s-a înfiripat în sufletul meu, dorul de liniștea și frumusețea copilăriei. Am visat mult acest moment, de a scrie propria carte, și astăzi am ținut în palme acest vis – visul care am dorit mult să-l dăruiesc sătenilor mei dragi. Mulțumesc mult cititorilor care m-au încurajat să nu mă opresc şi să merg mai departe.” a spus Veronica Ursu, mulțumind tuturor celor care au fost prezenți, dar și au contribit la realizarea visului ei.\n\nLa final, primarul Vasile Coadă i-a oferit o diplomă de gratitudine Veronicăi Ursu. „Suntem bucuroși că avem un băștinaș care a publicat o carte în care se vorbește despre satul nostru. Ne bucură faptul că cei care pleacă nu-și uită rădăcinile și revin în satul natal” a conchis primarul.\n\nNOTĂ: Cartea este debutul editorial al autoarei, care este bucătăreasă de profesie, dar care spune că a cochetat cu scrisul încă de pe când era elevă în sat. Cartea numără 140 de pagini, iar poeziile nu reliefează doar dragostea nemărginită față de locurile dragi sufletului autoarei, ci și despre oamenii locului, biserică, obiceiuri, despre traiul printre străini, istorii de viață.\n\nVeronica Ursu adună acum poezii noi pentru următoarea carte. Recent, ea a devenit membră a Uniunii Internaționale a Oamenilor de Creație.",
    "metadata": {
      "original_file": "Expresul_Calarasi_0125.html"
    }
  },
  {
    "title": "Bărbatul din Sipoteni, care a plecat de acasă încă în luna februarie, a fost găsit fără suflare",
    "content": "Bărbatul din Sipoteni, care a plecat de acasă încă în luna februarie, a fost găsit mort, în afara localității.\n\nPotrivit lui Maihail Jacota, șef-adjunct interimar al Inspectroratului de Poliție Călărași, pe 8 aprilie, la ora 12.40, în Unitatea de Gardă a Inspectoratului de Poliție Călărași, prin intermediul Serviciului Național Unic pentru apeluri de urgență ,,112”, a parvenit o înștiințarea telefonică precum că în extravilanul satului Sipoteni au fost depistate cîteva oase, posibil de origine umană.\n\nAstfel,la fața locului s-a deplasat Grupa Operativă, iar în urma efectuării actelor de constatare preliminare urmăririi penale şi examinării cazului, s-a stabilit că într-o ravenă (vale adâncă cu versanți abrupți), cu adîncimea de circa 4-5 metri împădurită, a observat un adidas de culoare neagră, iar lîngă acesta mai multe oase, printre care fragmentele unui craniu. În urma cercetării la fața locului s-au depistat mai multe oase, posibil de origine umană, articole vestimentare, ustensile de bucătărie și 2 pachete de țigări. Rudele bărbatului au recunoscut obiectele care aparțineau acestuia.\n\nLa momentul de față se petrec și alte acțiuni de urmărire penală îndreptate spre stabilirea tuturor circumstanțelor în care au avut loc cele mai sus relatate.",
    "metadata": {
      "original_file": "Expresul_Calarasi_0349.html"
    }
  },
  {
    "title": "În acest an, la muzeul din orașul Călărași, bradul de Crăciun va fi retro",
    "content": "Până la Crăciun și Anul Nou a mai rămas puțin, iar angajații de la Muzeul de Istorie și Etnografie din orașul Călărași și-au propus să amenajeze în această perioadă o expoziție inedită. Aceasta va conține decorațiuni pentru brad din perioada sovietică, dar și cărți poștale și jucării vechi.\n\nAmintirile despre brazii anilor 60-90 ai secolului trecut vor putea fi depănate la muzeul din Călărași săptămâna viitoare. Angajații de aici au pregătit deja exponatele pe care le au, dar au făcut și apel către oamenii din localitate, îndemnându-i să nu arunce la gunoi jucăriile vechi, dar să le aducă la muzeu, unde vor fi salvate și expuse vizitatorilor. Potrivit muzeografului Mariana Iurcu, piesele decorative pentru brad din perioada sovietică creează amintiri frumoase mai ales pentru cei care au copilărit în acele timpuri.\n\n„Cu toții am trecut prin acea perioadă a Uniunii Sovietice, când din puținul pe care-l aveam împodobeam un brad. Mulți dintre noi au acasă prin cutii lucruri vechi care stau și se prăfuiesc: jucării de genul lui Moș Crăciun cu barbă din vată, decorațiuni din sticlă pentru brad, luminițe, păpuși, mașinuțe, ursuleți și nu în ultimul rând cărți poștale, care la fel fac parte din amintirile iernilor din copilărie. Ne-am gândit să îndemnăm lumea să le aducă la muzeu pentru a fi expuse și admirate de vizitatori”, a declaat Mariana Iurcu.\n\nPentru a contribui la amenajarea brăduților în jurul căruia se adună memorii, Cristina Smolenschi a adus la muzeu peste 40 de cărți poștale cu tematică de iarnă. Tânăra are acasă o colecție impresionantă de aproximativ 4000 de cărți poștale adunate din toate colțurile lumii și spune că nu a stat prea mult pe gânduri când a decis să ofere temporar muzeului o parte dintre ele, alegându-le pe cele mai speciale.\n\n”Am reacționat și de această dată la apelul angajaților de la muzeu și am adus cărțile poștale pentru a fi expuse temporar, iar pe câteva chiar le-am donat muzeului. Mi-a plăcut mult conceptul și tematica pe care au ales-o și mi-am amintit că am acasă jucării din perioada interbelică, din anii 1924-1930 – ursuleți de pânză umpluți cu paie dar și un set de jucării din sticlă pentru brad”, ne-a spus Cristina Smolenschi.\n\nObiceiul împodobirii Pomului de Crăciun datează din sec. XVI de la popoarele germanice, care decorau pinii și brazii cu fructe, biscuiți, lumânări și hârtie colorată. Cu timpul, acest obicei a intrat și în tradiția creștin ortodoxă.",
    "metadata": {
      "original_file": "Expresul_Calarasi_0426.html"
    }
  },
  {
    "title": "Călărășeanul Cătălin Spînu a devenit vicecampion la Campionatul Europei, rezervat U-17, la lupte libere",
    "content": "Călărășeanul Cătălin Spînu a devenit vicecampion la Campionatul Europei, rezervat U-17, la lupte libere. Campionatul se desfășoară la Novi-Sad, Serbia, în perioada 27 iunie – 7 iulie.\n\n„După medalia de aur la Campionatul Europei, rezervat U-15 doi ani în urmă, Cătălin a intrat în posesia medaliei de argint la U-17. La un pas de victorie cu scorul de 4-4 sa manifestat ca un sportiv cu voinţă şi a demonstrat că poate să facă multe”, se arată într-o postare a Școlii Sportive Specializate de Rezerve Olimpice „Constantin Cobîlean” din oraşul Călăraşi, unde învață Cătălin.\n\nEste cel mai bun rezultat al echipei Republicii Moldova la acest Campionat. „Bravo sportivului, bravo echipei de antrenori în frunte cu renumitul Constantin Cobîlean, directorul şcolii şi antrenorul sportivului”.\n\n„Mulțumesc echipei de antrenori pentru munca depusă zi de zi !”, a scris la rându-i, Cătălin, pe rețelele sociale.\n\nDe menționat că, Cătălin Spînu practică lupte libere de la vârsta de 9 ani. „Sportul pentru mine este un lucru foarte mare… Sportul m-a întărit, m-a schimbat mult…”, spunea el într-un interviu pentru Expresul.",
    "metadata": {
      "original_file": "Expresul_Calarasi_0076.html"
    }
  },
  {
    "title": "Procesul de implementare a Strategiei de gestionare a deșeurilor a fost discutat la Călărași",
    "content": "Membrii Comisiei mediu, climă și tranziție verde au efectuat ieri, 28 mai, o vizită de lucru în orașul Călărași pentru a se informa despre procesul de implementare a Strategiei de gestionare a deșeurilor pentru anii 2013-2027 în raioanele Nisporeni, Călărași și Ungheni.\n\nLa ședință au mai participat reprezentanți ai Ministerului Mediului , ai Oficiului Național de Implementare a Proiectelor în domeniul Mediului, precum și ai autorităților administrației publice locale din zona de management al deșeurilor nr. 5 (Călărași, Nisporeni și Ungheni).\n\nÎn cadrul discuțiilor, membrii comisiei de profil au fost informați despre progresele înregistrate cu privire la dezvoltarea infrastructurii și a sistemului de management integrat al deșeurilor din această zonă. În acest scop, au fost identificate surse financiare din partea partenerilor de dezvoltare, iar la nivel local au fost aprobate decizii de alocare a terenurilor pentru depozitarea deșeurilor, construcția stațiilor de sortare și de transfer. De asemenea, au fost întreprinse acțiuni în vederea fondării operatorului regional unic și au fost depuse eforturi privind operaționalizarea echipei de proiect și selectarea experților.\n\nSecretarul de stat, Grigore Stratulat, a reiterat necesitatea lichidării gunoiștile neautorizate și de a construi un sistem integrat de gestionare a deșeurilor. La ora actuală, în țara noastră există peste 1500 de gunoiști neautorizate.\n\nParticipanții la discuții au menționat și despre unele impedimente apărute în procesul de implementare a strategiei, făcând referire la lipsa, în rândul populației, a culturii de colectare, sortare și gestionare a deșeurilor, procesul anevoios de asociere intercomunitară, conlucrarea insuficientă între Ministerul Mediului și administrația publică locală la capitolul gestionării deșeurilor, tergiversarea procedurilor tehnice etc.\n\nTotodată, primarii din localitățile zonei de management al deșeurilor nr. 5 au solicitat suport la identificarea soluțiilor de reciclare a plasticului, sticlei, metalelor și anvelopelor uzate. De asemenea, a fost menționată necesitatea întreprinderii măsurilor în vederea responsabilizării cetățenilor care formează gunoiști neautorizate, dar și activități de educare ecologică a copiilor și elevilor.\n\nÎn concluzie, Comisia mediu, climă și tranziție verde a recomandat reprezentanților Ministerului Mediului să intensifice acțiunile necesare pentru implementarea eficientă a Strategiei de gestionare a deșeurilor pentru anii 2013-2027, precum și să colaboreze cu Ministerul Educației și Cercetării la capitolul desfășurării programelor educaționale și a campaniilor de conștientizare a populației privind gestionarea corectă a deșeurilor. Totodată, în colaborare cu Ministerul Afacerilor Interne și Ministerul Justiției, reprezentanții Ministerului Mediului urmează să acționeze în vederea contracarării formării gunoiștilor neautorizate și incendierii intenționate a acestora, precum și să examineze oportunitatea înăspririi amenzilor pentru infracțiunile de mediu.\n\nVizita de lucru a fost organizată în conformitate cu Planul de acțiuni al Comisiei parlamentare mediu, climă și tranziție verde pentru sesiunea de primăvară 2024.",
    "metadata": {
      "original_file": "Expresul_Calarasi_0099.html"
    }
  },
  {
    "title": "Omagiu scriitorului Efim Chicu. O nouă ediție a Festivalului Național de Poezie se va desfășura la Călărași",
    "content": "Pentru a-i aduce un omagiu poetului și prozatorului călărășean Efim Chicu, un alt călărășean, Mihai Doloton, în colaborare cu Consiliul raional Călăraşi, organizează Festivalul Național de Poezie „Efim Chicu”, ediţia a II-a.\n\nPotrivit organizatorului, până la data de 7 aprilie, doritorii pot expedia materialele adresa electronică a concursului, la una sau mai multe secțiuni: o creație proprie, proză sau poezie cu genericul „Pe plaiul meu, ba verde, ba cărunt. Nici râme fără patrie nu sunt” (Efim Chicu); înregistrarea video a unei poezii din creația poetului Efim Chicu; cântec pe versurile poetului. „Se permite interpretarea unei lucrări proprii sau a unei lucrări deja cunoscute”, a subliniat Mihai Doloton.\n\nPotrivit lui, dintr-o instituție de învățământ pot participa cel mult patru elevi la fiecare secțiune. Perioada de preselecție și jurizare este 7 – 14 aprilie. La Festival pot participa persoanele care au viză de reședință în Republica Moldova și vor fi selectați în patru categorii: clasele primare, clasele gimnaziale, clasele liceale și de la 18 ani în sus. Festivalul se va organiza pe 21 aprilie, în ziua când scriitorul Efim Chicu ar fi împlinit 66 de ani.\n\nDe menționat că evaluarea participanților se va face de către un juriu de specialitate, constituit din personalități notorii: Traian Vasilcău, poet, eseist, publicist, textier, dramaturg, traducător, maestru în artă; Doina Chicu, viceprimara orașului Călărași, jurnalistă, fiica regretatului scriitor Efim Chicu; Lidia Grosu, poetă, critic literar, jurnalistă; Marcela Mardare, poetă, prozatoare; Zina Izbaş, poetă, jurnalistă și Mihai Doloton, scriitor, muzician.\n\nNOTĂ: Scriitorul Efim Chicu s-a născut în satul Vălcineț, raionul Călărași. A absolvit Facultatea de Litere a Universității Pedagogice „Ion Creangă” din Chișinău. A învățat generații de elevi, predând limba și literatura română, dar și istorie la Gimnaziul Meleșeni. Efim Chicu este membru al Uniunii Scriitorilor din Republicii Moldova, cetăţean de Onoare al raionului Călăraşi şi al satului Vălcineţ, iar în 2022, Parlamentul Republicii Moldova i-a acordat Diploma de Recunoştinţă pentru întreaga activitate literară. Debutează editorial cu volumul „Sărută-mă pe frunte-nțelepciune” în 2008, după care, pe parcursul anilor a mai scos de sub tipar încă nouă cărți.\n\nEfim Chicu s-a stins din viață pe 7 aprilie 2023, fiind răpus de o boală necruțătoare.",
    "metadata": {
      "original_file": "Expresul_Calarasi_0133.html"
    }
  },
  {
    "title": "Caz de braconaj depistat la Călărași. Un cerb nobil a fost găsit împușcat",
    "content": "Inspectorii de mediu din Călărași au descoperit în aceste zile un caz grav de braconaj pe un câmp de vânătoare din apropierea satului Peticeni. În urma verificărilor, aceștia au găsit un cerb nobil împușcat, iar persoanele responsabile deocamdată nu au fost identificate.\n\nLa scurt timp după descoperire, grupa operativă a Inspectoratului de Poliție Călărași a intervenit la fața locului pentru a efectua cercetări preliminare. Corpul animalului a fost ridicat și transmis pentru expertiză, care va oferi informații esențiale despre circumstanțele în care a avut loc incidentul.\n\nPe acest caz a fost inițiată o urmărire penală, conform legislației în vigoare. Se investighează posibile încălcări ale legilor privind protecția faunei și regimul armelor de foc. Conform Codului Penal al Republicii Moldova, braconajul asupra speciilor protejate, precum cerbul nobil, este considerat o infracțiune gravă și atrage sancțiuni severe.\n\nInspectoratul pentru Protecția Mediului face apel către populație să semnaleze orice activitate suspectă legată de vânătoarea ilegală. „Este nevoie de implicarea cetățenilor pentru a proteja biodiversitatea și a asigura conservarea patrimoniului natural al țării”, se arată într-un comunicat emis de Inspectoratul pentru Protecția Mediului.",
    "metadata": {
      "original_file": "Expresul_Calarasi_0021.html"
    }
  },
  {
    "title": "Diaspora din Călărași a fost primită cu un târg de artizanat și un concert de zile mari",
    "content": "La Călărași s-a organizat un eveniment dedicat diasporei, în care organizatorii și-au propus, pentru a cincea oară, reîntregirea comunității de acasă cu cei care au plecat în străinătate, de voie sau de nevoie.\n\nPe 11 august, la Călărași, s-a organizat un eveniment dedicat „Zilelor Diasporei”. Evenimentul s-a ținut grație unui parteneriat stabilit între Primăria orașului Călărași, Consiliul raional, Direcția Cultură și Turism și Muzeul de Istorie și Etnografie, precum și sponsori. Și dacă anterior Zilele Diasporei la Călărași se organizau în curtea Muzeului de Istorie și Etnografie din oraș, această a cincea ediție s-a „mutat” în scuarul primăriei. Aici a fost organizat un târg al meșterilor populari, iar pe scena Estradei de vară ”Vladimir Dodon” s-a ținut un concert susţinut de artişti autohtoni.\n\nPotrivit muzeografei Mariana Iurcu, scopul principal al evenimentului a fost mobilizarea diasporei în procesul de dezvoltare economică a oraşului Călăraşi, iar organizarea unui târg cu produse locale și articole lucrate manual de meșterii din împrejurimi, a reprezentat o șansă de promovare a acestora, dar mai ales o oportunitate de a-și realiza bunurile expuse. ”Vrem să oferim celor din diaspora un mic răgaz de muzică bună, precum și un târg cu lucruri autohtone. Pe cei din diasporă îi așteptăm de fiecare dată acasă, nu doar pentru acele contribuții financiare, ci pentru a sta împreună, a comunica și a identifica planuri și proiecte interesante pe care am putea să le realizăm împreună”, a punctat Mariana Iurcu.\n\nGama de articole expuse spre vânzare a cuprins lucrări realizate din fibre vegetale, căciuli din blană, costume naționale, păpuși realizate hand-made, obiecte sculptate în lemn, lucrări din metal. Pe de altă parte, producătorii au adus cu sine produse apicole, băuturi și dulcețuri din mure, vinuri savuroase, produse de patiserie. În total la târg au participat 26 de meșteri populari și producători locali, iar concertul a fost susținut de orchestra de muzică populară „Ciobănaș”, ansamblul de dansuri populare ”Codrenii”, dar și invitații Pasha Parfeni și Constantin Cobîlean jr.\n\n”Ne bucurăm că tot mai multă lume este interesată de acest eveniment. Diaspora este prezentă, iar noi suntem mândri de toți cei care ne duc faima în lume și promovează valorile și tradițiile moldovenești. Îi așteptăm să revină acasă și să încercăm să dezvoltăm împreună această țărișoară”, a declarat Zinaida Țurcanu, vicepreședinta raionului Călărași.\n\nOamenii veniți la eveniment au apreciat nivelul de pregătire al sărbătorii, au aplaudat, au cântat și au dansat împreună. Cei care au plecat de acasă spun că au rămas cu sufletul tot aici, unde familiile, rudele, prietenii și toți cei dragi îi așteaptă în fiecare an. ”Mă bucur că autoritățile locale au organizat un asemenea eveniment frumos, unde putem întâlni multă lume cunoscută, atât oameni din diasporă, cât și localnici. În mod special mă bucur să văd la concert artiștii locului, în special ”Ciobănașii” și ”Codrenii” dragi sufletelor noastre”, a remarcat Mariana Stratan, care a fost mai mulți ani procuror la Călărași, iar în urmă cu cinci ani s-a stabilit cu traiul în Germania.\n\nEvenimentul organizat la Călărași s-a dovedit a fi un bun prilej de a micșora distanțele dintre oameni, demonstrând că indiferent în ce țară muncesc, călărășenii nu au plecat niciodată de tot de acasă.",
    "metadata": {
      "original_file": "Expresul_Calarasi_0471.html"
    }
  },
  {
    "title": "„Ograda cu salcâmi” - oaza de liniște de la Răciula",
    "content": "În vara anului 2023, în inima raionului Călărași, mai exact la Răciula, și-a deschis larg porțile „Ograda cu salcâmi”. Aceasta este afacerea turistică a familiei Mocreac. Casa este a bunicilor, iar inițiativa de a o restaura a venit din dorința de a-i păstra autenticitatea și de a crea un loc în care familia să se adune într-o atmosferă plăcută, scrie Moldpres.md\n\n„Suntem o familie mare și unită. Fiind mulți și neavând suficient spațiu când mergem la părinți acasă, ne-am gândit să restaurăm casa bunicilor”, ne-a spus Ana Mocreac, una dintre gazde.\n\nInițial, proiectul de restaurare a fost doar o dorință personală, dar ulterior membrii familiei au dorit să-și împărtășească comoara și cu alții. Deși pandemia a adus cu sine provocări și a stopat temporar lucrările, familia a reușit să deschidă casa de vacanță în vara anului trecut.\n\nFiind inspirați din stilurile căsuțelor englezești și cel toscan, familia a păstrat cu grijă fațada și exteriorul, intervenind doar pentru a le restaura. În contrast, interiorul a fost complet reinventat.\n\n„Exteriorul, care este al unei case tradiționale moldovenești și care astăzi se întâlnesc tot mai rar, a fost păstrat în totalitate și arată la fel ca și în anii ’50 ai secolului trecut când a fost construită casa. Ceea ce avem în interior, însă, ține deja de contemporaneitate. Este o combinație între tradiție și modernism”, ne-a explicat Ana.\n\nChiar și alegerea numelui are o explicație. În împrejurimi există mulți salcâmi, iar unul dintre vecini are albine care produc miere de salcâm. S-a decis ca denumirea pensiunii să fie „Ograda cu salcâmi” deoarece „în chirie se dă toată ograda, nu doar căsuța”. Având un mini-stadion și o zonă specială pentru hamac, „Ograda cu salcâmi” devine astfel o destinație completă, oferind o experiență autentică și relaxantă pentru toți cei care o aleg.\n\nCăsuța dispune de 6 locuri de dormit, împărțite în 3 camere, alături de o bucătărie complet echipată. Dornicii de activități în aer liber pot face exerciții la bara fixă, juca fotbal, badminton și alte activități sportive, beneficiind de tot echipamentul necesar. Seara pot admira farmecul apusului de soare și viziona filme sub cerul liber pe un ecran instalat în spatele case, așezați comod în bean bag-uri colorate. „Astfel, oaspeții au posibilitatea să evadeze din rutina orașului, practicând diferite activități. Avem jocuri de masă pentru toate gusturile, tablă de șah, darts. Pe viitor, ne propunem să organizăm și drumeții în preajma localității”, a explicat Simona, o altă gazdă.\n\nÎn ciuda frumuseții sale naturale, „Ograda cu salcâmi” nu a fost ferită de provocări. „Este dificil să dezvolți o afacere turistică când drumul este plin de noroi sau când nu ai sistem de apă și canalizare”, a spus gazda.\n\nAstfel, înainte de sărbătorile de iarnă, grație unui proiect implementat de autoritățile locale cu sprijinul comunității, casa a fost conectată la sistemul centralizat de apă.\n\nCu toate acestea, echipa „Ogradei cu salcâmi” privește înainte cu mult entuziasm și planuri îndrăznețe. Își propun să restaureze bordeiul, păstrându-i forma tradițională, să modernizeze stadionul, să sădească copaci și să planteze pomușoare pentru ca oaspeții să poată savura din roadele naturii.",
    "metadata": {
      "original_file": "Expresul_Calarasi_0164.html"
    }
  },
  {
    "title": "Drumul Orhei – Bravicea - Călărași va fi reabilitat",
    "content": "Drumul R21 Orhei – Bravicea – Călărași, km 21,2 – 27,83 va fi reabilitat. Acest sector de drum, cu o lungime de 6,63 km, face parte dintr-o viziune amplă demarată de mai mulți ani, care prevede reabilitarea drumului R21, ce reprezintă o arteră care asigură conexiunea R6 (or. Orhei) – M5 (s. Bravicea) – R1 (or. Călărași) de importanță națională, informează Administrația de Stat a Drumului.\n\nActualmente drumul atestă multiple deformări (tasări) a părții carosabile datorate capacității portante scăzute a terasamentelor. Astfel, unica soluție pentru rezolvarea situației create este reparația capitală a sectorului de drum menționat. Conform proiectului de execuție vor fi efectuate lucrări de:\n\nAdministrația de Stat a Drumului informează că perioada de implementare a proiectului la obiectivul dat este mai 2023 – iulie 2024, iar valoarea contractului constituie circa 75 mln lei, bani alocați din Fondul Rutier. Realizarea acestui proiect va contribui la îmbunătățirea infrastructurii rutiere din regiune, asigurând circulația în condiții de siguranță și confort pe acest segment de drum.",
    "metadata": {
      "original_file": "Expresul_Calarasi_0308.html"
    }
  },
  {
    "title": "Elena Vasilachi: ”Am trecut peste piedici pe care nu atât deficiența mea, cât mai degrabă mentalitatea unor oameni mi le-au pus”",
    "content": "De 20 de ani, Centrul de zi ”Dorința” a devenit o a doua casă pentru tinerii și copiii cu dizabilități din întreg raionul Călăraşi. Puțini dintre ei se încumetă să meargă să învețe o profesie, sau să își găsească un loc de muncă pe potrivă. O fostă beneficiară a centrului a demonstrat însă că se poate. Anul trecut, după absolvirea facultății de psihologie, Elena Vasilachi a revenit la centru pentru a lucra alături de cei care cândva îi erau mentori. Tânăra din satul Nișcani are 24 de ani și suferă de paralizie cerebrală infantilă, iar la moment face un masterat în psihologie clinică și psihoterapie.\n\n– Având în vedere afecțiunea de care suferiți, cum ați trecut peste toate obstacolele ivite în cale?\n\nÎntr-adevăr, am trecut de-a lungul timpului peste o multitudine de piedici pe care nu atât deficiența mea, cât mai degrabă mentalitatea unor oameni mi le-au pus. Îmi amintesc cu durere în suflet despre perioada în care nu înțelegeam de ce sunt privită diferit la o școală din raionul Ungheni, unde am mers în clasa I. Mă întrebam atunci de ce sunt bătută cu rigla peste mâini doar din cauza că nu pot scrie cu dreapta. E clar că aveam mâna paralizată, dar până atunci nu-mi vorbise nimeni despre faptul că aș avea niște necesități speciale, că ar fi cazul să mi se explică lucrurile pe înțelesul meu, să mi se ofere un pic de atenție. Mie oricum trebuie să-mi explici un pic mai mult ca să înțeleg. Așa și nu am mai aflat răspunsurile, dar un lucru este cert: au fost niște experiențe care m-au ambiționat să vreau să mă dezvolt.\n\n– Cum vi s-a schimbat viața odată cu venirea la Centrul ”Dorința”?\n\nAm venit la centru prin clasa a doua. Nu pot să zic că am trăit o mare bucurie când am ajuns aici, pentru că mi-am dat seama că și aici eram oarecum diferită. Nu mă complăceam în postura de persoană cu dizabilități, care nu prea poate face anumite lucruri și este limitată în acțiuni. Eu întotdeauna am vrut ceva mai mult de la mine. Mereu mi-a plăcut să mă autodepășesc, poate să-mi pun scopuri peste puterile mele, dar să depun eforturi care să le ating.\n\nEram încă la școală când am înțeles că am o empatie aparte pentru oameni, că le înțeleg nevoile și că am răbdarea să îi ascult. Mi-am descoperit această latură și am observat că-i pot impulsiona pe cei din jur să ia decizii în anumite situații, fără a le da neapărat sfaturi. E adevărat că nu știam prea multe despre acest domeniu, iar în primul an de studii am descoperit cât este de interesantă și chiar pot spune că m-a fascinat. E clar că dificultăți am avut și încă mai am, dar am învățat să-mi gestionez timpul așa încât să le reușesc pe toate. Și chiar dacă îmi ia un pic mai mult decât celorlalți să mă pregătesc, nu rămân niciodată cu sarcinile nefăcute la termen.\n\n– Cum vă simțiți în postura de persoană angajată?\n\nAcum cinci luni m-am angajat la centru pentru că am decis că am nevoie să pornesc de undeva, să capăt experiență. Aici am șansa să mă înțeleg pe mine însămi, mai ales din perspectiva că nu mă accept așa cum sunt. Încerc să le dezvolt copiilor latura socio-emoțională, să-i observ cum interacționează cu cei din jur, să le înțeleg emoțiile și să găsesc căi de a comunica cu ei. Chiar dacă au un limbaj diferit, mereu există posibilitate de a comunica. Nimeni nu este lipsit de această capacitate. Uneori chiar și respirația unui om ne poate transmite mesaje.\n\n– Aveți ceva a le spune celor care v-au subestimat și v-au desconsiderat în anumite perioade?\n\nI-aș îndemna pe toți să încercăm să scăpăm de stereotipuri – o problemă gravă în societatea de la noi. Trebuie să pornim de la ideea că fiecare om e o personalitate. Dacă tu ești puternic și poți mai mult, îți poți arăta această superioritate ajutându-i pe cei care au nevoie. Nu trebuie să-l subestimezi pe cel mai slab și să râzi de el. Dacă tu ai avut șansa să te naști cu o capacitate mai mare, atunci arată asta prin fapte bune. Și nu vorbim neapărat despre atitudinea față de persoanele cu dizabilități. Atunci când oferi ajutor, te dezvolți la rândul tău și nu devii o persoană rea. Să încercăm să-l înțelegem pe cel mai slab, nu să dăm în el. Cel mai ușor este să judeci și să arăți greșelile altora.\n\n– Ce sfaturi ați avea pentru cei care se lovesc de bariere în viață din cauza unor deficiențe?\n\nSă încerce mereu să se autodepășească și să nu-i părăsească niciodată curajul. Eu niciodată nu am profitat de dizabilitatea mea și nu mi-a plăcut să fiu jelită. Nu accept asta. Iar când fac niște alegeri în viață, automat îmi asum faptul că trebui să mă descurc.\n\n– Ce planuri de viitor vă creionați?\n\nAcum îmi propun mai întâi de toate să-mi iau diploma de master, iar apoi să fac diferite formări în psihoterapie, terapie comportamentală, gestalt terapia. La foarte multe mă gândesc, pentru că psihologia este o știință foarte amplă, iar ca să fii cât mai bun, trebuie să cunoști cât mai multe.",
    "metadata": {
      "original_file": "Expresul_Calarasi_0373.html"
    }
  },
  {
    "title": "A învățat să croșeteze din fragedă copilărie, iar de atunci își tot împarte timpul între locul de muncă și pasiunea de a crea",
    "content": "Tatiana Bocan, originară din satul Sadova este profesoară de vioară la Școala de Arte ”George Enescu” din orașul Călărași. Însă atunci când are timp liber, meșterița croșetează fețe de masă, prosoape și chiar haine. Spune că a pierdut demult numărul lucrărilor care au ieșit din mâinile sale, cert este că a descoperit în arta croșetatului o adevărată terapie contra grijilor și oboselii.\n\nMeșterița spune că pasiunea pentru lucrările realizate manual o urmărește încă din copilărie, când admira lucrările realizate de bunicile sale, pe care mama sa le păstra cu sfințenie. Au marcat-o și lucrările pe care le țesea și croșeta o mătușă, la care mergea foarte des în vizită pentru a ”fura” din măiestrie.\n\nTatiana Bocan s-a apucat de croșetat în clasa a patra, la orele de educație tehnologică, fiind fascinată de rochițele în care erau îmbrăcate păpușile expuse în sala de clasă. ”Iubeam păpușile și voiam să aibă cât mai multe hăinuțe frumoase. Profesoara, care ulterior mi-a devenit mamă-soacră, mi-a observat pasiunea și m-a învățat multe lucruri. De atunci nu m-am mai desprins de croșetă sau andrele”, recunoaște Tatiana Bocan, care spune că în clasele mari ajunsese deja să-și poarte hainele pe care și le realiza singură.\n\nCel mai mult meșterița lucrează seara, după o zi de muncă, dar dacă se mai ivește vreo minută liberă în timpul zilei, nu stă degeaba.\n\n”Probabil că într-o perioadă toți nașii de la nunțile din împrejurimi erau legați cu fețe de masă făcute de mine. Le lucram în două jumătăți, care după nuntă erau unite”, își amintește meșterița, care spune că lucrarea la care a lucrat cel mai mult timp și a fost cea mai complexă a fost prosoapele de nași pentru nunta fiicei sale. Acestea au fost croșetate dintr-o ață foarte subțire, iar la final au format o față de masă, care a ajuns în Franța. De altfel, lucrările Tatianei Bocan au ajuns în diferite colțuri ale lumii. O față de masă stă la loc de cinste în colecția unui sultan din Malaezia, care a fost frapat de frumusețea ei. „Feciorul meu lucrează în această țară și a vrut să impresioneze sultanul cu o lucrare inedită, așa că a ales o față de masă creată de mine. O pregătisem pentru fecior, dar a renunțat la ea pentru a o face cadou”, ne-a spus meșterița.\n\nTatiana Bocan își amintește că o bună perioadă a avut drept sursă de inspirație lucrările create de mătușa sa. Astăzi însă se inspiră din lucrările văzute la alte gospodine și preia de acolo elemente pe care le adaptează pentru a realiza lucrări unice. Are două tipuri de fire cu care lucrează și pe care nu își propune să le înlocuiască vreodată.\n\nVestea despre dibăcia în ale croșetatului a profesoarei de vioară s-a dus departe, așa că nu a mers niciodată să-și vândă lucrările pe la târguri sau expoziții. Au fost momente în viață când pasiunea Tatianei Bocan a fost colacul de salvare pentru familie. „Erau timpuri grele, când nu se dădeau salariile, construiam casă, aveam copii mici, iar lucrările pe care le făceam m-au ajutat foarte mult. Erau momente când trebuia să mergem la o nuntă și nu aveam bani destui. Știam că voi vinde mai întâi fața de masă și apoi vom putea merge”, ne-a povestit ea.\n\nLa un moment dat s-a pomenit chiar un fel de ”creator de modă” la Sadova, atunci când începuse să fac comenzi de haină cu stan croșetat. Mai toate învățătoarele și educatoarele din sat aveau astfel de haine în garderobă, așa că pe la vreo petrecere se întâlneau și 5-6 femei purtând același model creat de Tatiana Bocan. Și copiii meșteriței au purtat haine realizate de ea. ”Feciorul era prin clasa a patra când mi-a zis ceva de genul: ”Mamă, vreau și eu haine cumpărate”. Erau într-adevăr îmbrăcați de sus până jos în haine lucrate de mine”, își amintește astăzi, zâmbind, meșterița.\n\nCel mai mare regret al Tatianei Bocan este că nu prea are cui să transmită pasiunea pentru croșetat, pentru că a încercat de mai multe ori să învețe niște fetițe din sat cum să țină croșeta în mâini, dar au renunțat în scurtă vreme.\n\nÎntrebată despre ceea ce simte când pune mâna pe fire și croșetă, ne-a răspuns fără ezitare: ”Odihnă din toate punctele de vedere. Simt o liniște și o satisfacție extraordinară, care nu poate fi redată în cuvinte”.",
    "metadata": {
      "original_file": "Expresul_Calarasi_0236.html"
    }
  },
  {
    "title": "Două licee, unul din Călărași și altul din Ungheni, vor deveni școli model după ce vor fi renovate în cadrul unui proiect național",
    "content": "Liceul Teoretic „Mihail Sadoveanu” din orașul Călărași și Liceul Teoretic „Alexandr Pușkin” din municipiul Ungheni vor fi renovate, de rând cu alte 33 de instituții de învățământ din țară. Acesta este un proiect un al Ministerului Educației și Cercetării (MEC), selectate în cadrul proiectului național de renovare și modernizare – „Rețeaua de Școli Model”.\n\nInvestițiile vor fi redirecționate pentru îmbunătățirea condițiilor de studiu interioare și exterioare, pentru procurarea echipamentului tehnologic, modernizarea conținuturilor educaționale, asigurarea incluziunii și accesibilității etc.\n\nConform proiectului, printre facilitățile de care vor beneficia școlile se numără: clase renovate, sală polivalentă multifuncțională, bibliotecă modernă, cantină renovată, spații creative, cameră de odihnă pentru profesori, punct medical echipat, sistem de supraveghere video, teren de sport multifuncțional, piste de alergare, rampe și blocuri sanitare adaptate, zonă verde, zonă de compostare etc.\n\nPotrivit reprezentanților MEC, scopul inițiativei este de a crește accesul elevilor din medii defavorizate, în special a celor din localitățile din mediul rural, la educație de calitate.\n\nIar la selectarea școlilor s-a ținut cont de un anumit criteriu: numărul de elevi care își fac studiile în aceste instituții să fie de minim 500 de copii, dar și să dispună de alte 200 de locuri libere pentru a primi elevi din alte localități, etc.\n\nLa Liceul Teoretic „Mihail Sadoveanu” studiază 530 de elevi din 10 localități ale raionului Călărași. „Avem experiența proiectelor mari și merităm ca să creăm condiții mai bune pentru copiii noștri și cadrele didactice. Noi suntem pregătiți să implementăm acest proiect în liceul nostru, ne uităm cu optimism la viitor şi așteptăm să înceapă procesul”, a declarat Valeriu Gorincioi, directorul Liceului „Mihail Sadoveanu”.\n\nLa Liceul Teoretiv „Alexandr Pușkin” studiază 860 de elevi din circa 10 localități ale raionului Ungheni. „S-a ținut cont, desigur, de numărul de elevi în școală și de numărul de locuri libere pe care putem să-l oferim. Instituția noastră va beneficia de tot suportul, începând de la reparații capitale și dotări, până la instruiri pentru cadrele didactice. Suntem pregătiți să gestionăm un proiect atât de mare, pentru că avem exeperiența și altor proiecte mari implementate. Acest proiect este unul foarte necesar pentru liceul nostru”, ne spune Inna Toma, director adjunct al Liceului „Alexandr Pușkin”.\n\nInvestițiile necesare pentru crearea rețelei celor 35 de școli model se ridică la 70 de milioane de euro, iar la etapa actuală au fost identificați 14,5 milioane de euro.\n\nÎn acest an, 5 școli vor fi renovate și, în cadrul altor 5, vor fi inițiate lucrările de renovare. Investițiile pentru fiecare dintre aceste școli vor ajunge până la 2 milioane de euro. Totodată, urmează să fie procurate 70 de autobuze care să ajungă prioritar în școlile din această rețea. Suplimentar, va fi oferită o alocație pentru părinții care vor decide să își transfere copiii în aceste școli. Alimentația copiilor transportați va fi gratuită.",
    "metadata": {
      "original_file": "Expresul_Calarasi_0148.html"
    }
  },
  {
    "title": "BAC 2023. Câți elevi din Ungheni și Călărași vor susține bacalaureatul în acest an",
    "content": "Ministerul Educației a aprobat orarul examenelor de absolvire pentru anul de studii 2022-2023. Astfel, probele de bacalaureat vor începe din data de 2 iunie și se vor finaliza la 20 iunie, iar examenele pentru absolvirea claselor gimnaziale vor începe pe 5 iunie și se vor încheia pe 15 iunie.\n\nLa Ungheni, în acest an, au fost create două centre de bacalaureat, la Liceul „Gheorghe Asachi” din Ungheni unde vor susține examenele 267 de candidați și la Liceul ”Alexandr Pușkin” din Ungheni unde s-au înscris 261 de candidați. În total, pentru sesiunea de BAC s-au înscris, în total, 528 de candidați, iar restanțieri din anii precedeneți – 84.\n\nPotrivit Iuliei Pancu, șefa Direcției Educație Ungheni, cu nota 10 din oficiu s-au ales 47 de candidaţi, 45 înscriși la sesiunea de BAC, iar alții 2 – la sesiunea de absolvire a gimnaziului.\n\nÎn sesiunea de examene de absolvire a gimnaziului în 2023 la nivel de raion, sunt 1066 de candidați și 31 elevi cu CES, conform Curriculei modificate.\n\nIar la Călărași va fi doar un singur centru de bacalaureat, la Școala Profesională. Potrivit Elenei Gonța, șefa Direcției Învățământ Tineret și Sport, în acest an s-au înscris la examenele de bacalaureat 133 de candidați, cu 11 mai mulți decât în anul trecut. Elevii vin din cele trei licee care activează la moment în raion. Mai exact, 70 de elevi sunt de la Liceul Teoretic ”Mihail Sadoveanu”, 45 sunt din Liceul Teoretic ”Vasile Alecsandri” – ambele din orașul Călărași, iar 18 sunt de la Liceul Teoretic ”Mihai Eminescu” din comuna Sipoteni.\n\n”Cred că în acest an, elevii noștri sunt cu mult mai pregătiți de Bacalaureat, dovadă fiind și rezultatele acumulate pe parcursul anului de studiu. În acest an nu avem înregistrat niciun elev corigent. Examenele se vor desfășura în baza aceluiași Regulament cu privire la Examenul Național de Bacalaureat, aprobat de Ministerul Educației și Cercetării încă în anul 2018, iar modificări nu au intervenit”, a menționat dânsa.\n\nTotodată, în acest an în raionul Călărași vor susține examenele de absolvire a gimnaziului 579 de elevi, inclusiv 5 restanțieri din anii precedenți.\n\nProba de examen va avea loc în 57 de centre de bacalaureat din țară.",
    "metadata": {
      "original_file": "Expresul_Calarasi_0324.html"
    }
  },
  {
    "title": "29 de persoane s-au intoxicat într-un sanatoriu din raionul Călărași",
    "content": "Agenția Națională pentru Sănătate Publică informează că a fost înregistrat un caz de toxiinfecție alimentară de grup în rândul beneficiarilor sanatoriului din satul Hîrjauca, raionul Călărași. În total au avut de suferit 29 de persoane care se aflau la tratament în perioada respectivă, scrie ansp.md.\n\nBolnavii, care s-au adresat la medicii din sanatoriu, prezentau febră, slăbiciuni generale, greață, tremor și diaree frecventă. S-a stabilit diagnosticul primar ”enterită acută”. În cadrul anchetei epidemiologice, s-a constatat că pacienții s-au alimentat la cantina sanatoriului, consumând gulaș din carne, fileu de găină și biftec copt.\n\n​La 17 dintre pacienții examinați bacteriologic s-a depistat Salmonella enteriditis. Ancheta epidemiologică a cazului continuă. În context, Agenția Națională pentru Sănătate Publică vine cu următoarele recomandări către populație, în scopul prevenirii riscurilor pentru sănătate:\n• Spălați-vă pe mâini înainte de a prelucra alimentele, dar și în timpul preparării acestora.\n• Spălați-vă pe mâini după ce folosiți toaleta.\n• Spălați și dezinfectați toate suprafețele și ustensilele utilizate la prepararea hranei de fiecare dată când le folosiți.\n• Folosiți echipamente și ustensile separate (cum ar fi cuțitele și tocătoarele) pentru manipularea alimentelor crude.\n• Depozitați alimentele în cutii pentru a evita contactul dintre alimentele crude și cele preparate.\n• Gătiți alimentele cât mai bine, în special carnea, ouăle și fructele de mare.\n• Supele, ciorbele și tocănițele trebuie fierte pentru a vă asigura că au atins 70℃.\n• Reîncălziți alimentele gătite la o temperatură cât mai mare, preferabil peste 60℃.\n• Nu lăsați alimentele gătite la temperatura camerei mai mult de 2 ore.\n• Refrigerați imediat alimentele gătite sau perisabile (de preferat sub 5℃).\n• Păstrați alimentele gătite la temperatura de peste 60℃ înainte de a fi servite.\n• Nu păstrați alimentele timp îndelungat, nici chiar în frigider.\n• Nu folosiți alimentele după data de expirare a acestora. În cazul apariției semnelor clinice de BDA nu se permite autotratamentul, mai ales când aceste simptome se dezvoltă la copii. Vă recomandăm consultarea de urgență a medicului de familie.",
    "metadata": {
      "original_file": "Expresul_Calarasi_0261.html"
    }
  },
  {
    "title": "Începând cu ziua de mâine, la Călărași vor fi puse în circulație microbuze pe trei rute",
    "content": "Începând cu 1 iulie, va începe activitatea serviciului de transport public în orașul Călărași Despre aceste lucru a anunțat Gospodăria Comunală Locativă Călărași.\n\nPrețul pentru o deplasare va fi de 5 lei.\n\nAstfel, au fost create 3 rute, pe care le puteți vedea în josul articolului.\n\nReamintim că, problema transportului public la Călărași persista de mai mulți ani. În vara anului 2021, în urma unui concurs, serviciul rutier i-a fost atribuit unui prestator privat de servicii, care a activat, fără obiecții, până în toamna anului 2022. La sfîrșitul anului 2021, la demersul operatorului respectiv, s-a descis și majorarea tarifului, de la 3 lei la 5 lei. Iar în luna iunie 2022, s-a decis subvenționarea transportului trimestrial în sumă de 54 mii lei, pentru ca să fie prestat serviciul fără probleme. Însă, într-un final, prestatorul totuși, a decis să-și sisteze activitatea.\n\nÎntr-un final, autoritățile publice locale au găsit soluția. În luna ianuarie 2023 a fost modificat bugetul local pentru anul 2023 și s-a identificat suma de 1 milion 500 mii pentru procurarea, inițial, a trei mijloace de transport la mâna a doua.\n\nLa începutul lunii mai, Primăria orașului Călărași, a anunțat că conform contractului de achiziții publice, au fost livrate cele 3 rutiere noi, de marca FORD TRANZIT. Acestea au fost înmatriculate și transmise, prin Decizia Consiliului orășenesc Călărași către prestatorul de servicii Î.M. „Gospodăria Comunal – locativă” Călărași.",
    "metadata": {
      "original_file": "Expresul_Calarasi_0298.html"
    }
  },
  {
    "title": "Muzeul \"Casa Părintească\" din Palanca va organiza Noaptea Muzeelor",
    "content": "Muzeul „Casa Părintească” din Palanca va organiza, pe 13 mai, noaptea Muzeelor. Organizatorii anunță că va fi o seară plină de surprize, cu un program interactiv, care vă va purta printre stilurile muzicale și expoziții tematice.\n\nStartul va fi dat la ora 17:00, iar intrarea va fi liberă. Programul va include: Expoziţie cu atelier de ouă încondeiate; Expoziție cu atelierul panuşitelor de la Săseni; Program de cântece Pascale; Prezentarea Vinurilor Artizanale; Atelier de creație cu genericul ”Explorarea universului muzical” cu fanfarele de la sat; Târgul deliciilor palancene precum și un foc de tabără unde meșterii populari vor depăna amintiri.\n\nEvenimentul de la Palanca va culmina cu expoziția felinarelor și lămpilor epocale din satul Palanca și muzeul „Casa Părintească” în poze epocale.\n\nNoaptea Muzeelor este denumirea dată evenimentului anual cultural patronat de Consiliul Europei, de UNESCO și de Consiliul Internațional al Muzeelor.\n\nÎncepând cu anul 2005 acest eveniment se desfășoară pe durata nopții și se adresează tinerilor și familiilor ce își fac program în această perioadă, renăscând sub denumirea actuală – „Noaptea Muzeelor” și extinzându-se în toată Europa.",
    "metadata": {
      "original_file": "Expresul_Calarasi_0332.html"
    }
  },
  {
    "title": "Anul acesta, Cupa raionului Călărași la fotbal a plecat la Sipoteni",
    "content": "O nouă ediție a Cupei raionului Călărași la fotbal a devenit istorie. După o competiție strânsă, Echipa de fotbal FC Sipoteni a devenit deținătoarea Cupei Raionului Călăraşi la Fotbal. Bătălia decisivă s-a dat duminică, 23 iulie 2023, pe Stadionul orășenesc, în fața unui public numeros.\n\nTradiția de a organiza o Cupă a Raionului la fotbal a fost reluată după o pauză de câțiva ani. În luptă s-au aruncat nu doar fotbaliștii de la Sipoteni și Pitușca, dar și cei din orașul Călărași și satele Bravicea, Țibirica, Păulești, Vălcineț și Săseni. Duminica trecută, după un meci antrenant cu echipa satului Pitușca, fotbaliștii de la Sipoteni, conduși de căpitanul Victor Rău, și-au adjudecat Cupa Raionului, ediția 2023, cu un impresionant scor de 5-1.\n\nPe lângă mult râvnita cupă, învingătorii au primit medalii și cadouri din partea organizatorilor: Asociația de fotbal din Călăraşi și Federația Moldovenească de Fotbal.\n\nLa ceremonia de premiere au fost prezenți Aurel Abajeru, președintele Asociației raionale de fotbal Călăraşi, Alexandr Cazarin, Secretarul General al ARF Călăraşi, Iurie Agafita, președintele Comitetului de Competiții și Arbitri ARF Călăraşi, precum și primarii celor două localități. Totodată, Federația Moldovenească de Fotbal a fost reprezentata de Vladislav Cebotari.\n\n”A fost o mobilizare fără precedent, pentru că peste 500 de persoane au făcut galerie din tribune, susținându-și favoriții. Ne bucură faptul că spectatorii au dat dovadă de bună educație, nu și-au aruncat cuvinte urâte și nu s-a înregistrat nici un incident”, ne-a spus Aurel Abajeru. De altfel, și jucătorii au dat dovadă de fair-play și s-au înțeles de minune pe teren pe durata întregii competiții. ”Nu avem nicio contestare și ne bucură că și în acest an satele cu tradiții fotbalistice s-au antrenat într-o luptă corectă. Am avut și noroc de arbitri cu reputație ireproșabilă, de talie națională, care au menținut echilibrul și au asigurat corectitudinea în timpul meciului”, a mai adăugat președintele Asociației raionale de fotbal.\n\nAcum fotbaliștii din întreg raionul au luat o pauză, iar din toamnă vor reveni la antrenamente pentru a se pregăti deja de Campionatul raionului Călărași la fotbal, ediția 2023-2024.",
    "metadata": {
      "original_file": "Expresul_Calarasi_0277.html"
    }
  },
  {
    "title": "Schimb de experiență și bune practici între orașul Călărași și mai multe municipalități din Georgia și Azerbaidjan",
    "content": "O delegație de primari și experți din Georgia și Azerbaidjan au efectuat la sfârșitul lunii aprilie o vizită de lucru în orașul Călărași. Inițiativa de a face acest schimb de experiență este parte a Proiectului „Convenția Primarilor-Est”, finanțat de Uniunea Europeană, având ca obiectiv conectarea autorităților locale din cele trei țări pentru schimbul de bune practici și colaborarea în domeniul energiei și adaptării la schimbările climatice. La Călărași, ghidați fiind de primarul Victor Ambroci, oaspeții din Georgia și Azerbaidjan au apreciat proiectele de eficiență energetică implementate în ultimii ani, în special Grădinița de tip casă pasivă ”DoReMiCii”, menționând că este un bun exemplu de preluat și pentru comunitățile din care vin. „DoReMiCii” este de altfel cel mai inovator proiect de casă pasivă din Republica Moldova, până la ora actuală. Deschisă în 2017, instituția este prima grădiniță energo-eficientă din Moldova. Datorită tehnologiilor inovative, panourilor solare instalate, pompelor geo- termale şi termopanelor de ultimă generaţie, costurile anuale de întreţinere aici sunt până astăzi cu 90% mai mici decât ale unor clădiri simi- lare, construite după tehnologiile tradiționale. Costul energetic al clădirii nu depășește 15 kWh de energie pe metru pătrat pe an. Încălzirea este asigurată de un cazan de biomasă. Oaspeții au rămas plăcut impresionați și de vizita făcută la Muzeul de Istorie și Etnografie din oraș, care a fost iluminat arhitectural, fiind interesați în egală măsură și de realizările iluminatului inteligent din cadrul Proiectului „Eficientizarea iluminatului public în orașul Călărași – Licurici în inima Codrilor”. La finalul zilei, oaspeții au mers la Școala Sportivă Specializată de Rezerve Olimpice „Constantin Cobîlean”, unde au dat mâna cu campioni de diferite vârste și s-au familiarizat cu succesele înregistrate de instituție.\n\nPe toată durata vizitei, părțile au subliniat importanța realizării schimbului de experiențe, iar la final au re- iterat necesitatea menținerii unei colaborări eficiente pentru a avea un schimb permanent de informații și acțiuni în domeniu, din toate cele trei țări. „Vizita mea de studiu în Moldova s-a încheiat. Au fost zile foarte interesante și semnificative. Inițierea în proiectele ce includ tehnologii moderne de eficiență energetică m-au impresionat, în mod special am rămas surprinsă plăcut de grădinița de copii\n\npe care am vizitat-o. Cred că este o realizare impecabilă și când spun asta, nu mă refer doar la aspectul de eficiență energetică. Am revenit acasă cu multe idei și planuri interesante, numai bune de implementat”, a menționat la final, experta Dali Kachibaia, care a reprezentat o cunoscută organizație de mediu din partea municipalității Senaki, din Georgia. Și Iago Romanashvili, specialist în de- partamentul de arhitectură al mu- nicipialității Poti, Georgia, a subliniat că „astfel de vizite reprezintă o platformă valoroasă pentru învățare, cooperare și inovații, pentru un viitor verde și sustenabil”. „Ne-am despărțit de noii noștri prieteni cu promisiunea că ne vom revedea, exprimându-ne reciproc dorința de a crea noi punți de colaborare”, ne-a spus, la rândul său, Victor Ambroci, primarul de Călărași, care s-a arătat încrezător în reușita angajamentului comun al semnatarilor celor trei țări de a promova un viitor mai verde și mai sustenabil.",
    "metadata": {
      "original_file": "Expresul_Calarasi_0109.html"
    }
  },
  {
    "title": "CĂLĂRAȘI: Bolea și Stratan au fost plasați în arest la domiciliu. Olari se află în arest preventiv",
    "content": "Ștefan Bolea, președintele raionului Călărași și Veaceslav Stratan, șeful Direcției construcții, ambii cercetați pentru fapte de corupție, au fost plasați în arest la domiciliu. În schimb Ion Olari, primarul orașului Călărași, se află încă în arest preventivinformează Ziarul de Gardă.\n\nÎn prezent, în acest dosar sunt efectuate mai multe acțiuni de urmărire penală. Până acum au fost recunoscute și audiate în calitate de învinuiți – trei persoane, iar în calitate de bănuiți- 20 persoane, arată un răspuns a Procuraturii Anticorupție la o solicitare de informație a ZdG.\n\nProcurorii anticorupție au contestat joi, 23 martie, încheierea instanței de fond privind arestul la domiciliu aplicat în privința lui Ștefan Bolea și Veaceslav Stratan. Magistrații Curții de Apel Chișinău urmează să se expună asupra recursurilor înaintate de acuzatorii de stat.\n\n„Zilnic sunt cercetate documente, obiecte, audiate persoane ș.a. Acțiunile procesuale sunt orientate spre finalizarea în termini proximi a urmăririi penale.\n\nCu referire la măsurile preventive aplicate figuranților în acest proces penal, vă comunicăm că, în perioada 31 ianuarie 2023 – 21 martie 2023, președintele raionului Călărași și șeful Direcției construcții s-au aflat în arest preventiv. Din 21 martie 2023, judecătorul de instrucție a aplicat în privința acestora măsura preventivă arestarea la domiciliu. Pe 23 martie 2023, Procuratura Anticorupție a contestat încheierea instanței de fond privind arestarea la domiciliu, iar asupra recursurilor formulate urmează a se expune Curtea de Apel Chișinău”, susțin reprezentanții Procuraturii.\n\nReamintim că președintele raionului Călărași, Ștefan Bolea, s-a trezit în dimineața zilei de 31 ianuarie cu mascații Centrului Național Anticorupție. Demnitarul, îmoreună cu Ion Olari, primarul de Călrași și Veaceslav Stratan, șeful Direcției Construcții sunt vizați într-un dosar privind fraudarea achizițiilor publice.",
    "metadata": {
      "original_file": "Expresul_Calarasi_0365.html"
    }
  },
  {
    "title": "Pompierii din Călărași reamintesc cetățenilor despre necesitatea respectării regulilor antiincendiare",
    "content": "În Călărași au fost înregistrate 153 de misiuni la stingerea incendiilor de vegetație uscată, care au nimicit aproximativ 400 hectare de teren, informează Eugenia Moraru, ofițer superior Serviciul Prevenție a Secției Situații Excepționale Călărași.\n\nAstfel, Serviciul Prevenție a Secției Situații Excepționale Călărași reamintește cetățenilor despre necesitatea respectării regulilor antiincendiare în scopul minimalizării riscurilor de izbucnire a incendiilor, îndemnînd repetat oamenii să nu dea foc ierbii, stufărișului și gunoiului menajer, întrucât în condiții de umiditate redusă, vânt și temperaturi ridicate orice scânteie se poate răspândi cu repeziciune.\n\n„Pentru evitarea incendiilor de vegetație, serviciul prevenție îndeamnă oamenii să fie responsabili, să nu aprindă iarba uscată și gunoiul menajer pentru ca focul să nu nimicească flora și fauna țării, dar și pentru prevenirea pagubelor materiale”, a subliniat Eugenia Moraru.",
    "metadata": {
      "original_file": "Expresul_Calarasi_0220.html"
    }
  },
  {
    "title": "O toloacă din satul Nișcani va deveni, în curând, un complex modern și atractiv pentru toată lumea",
    "content": "La Nișcani au demarat lucrările de construcție a unei estrade de vară, iar spațiul din jurul edificiului va fi transformat într-o oază de recreere pentru localnici. Aici va exista un teren de mini-fotbal, un spațiu de joacă pentru copii, dar și un loc destinat special femeilor care vor putea practica fitness în aer liber.\n\nAșa cum satul Nișcani a fost văduvit de o casă de cultură, precum au mai toate satele din împrejurimi, autoritățile au depus un proiect pentru a înălța aici o estradă de vară, care ar putea găzdui activitățile culturale ce le lipsesc sătenilor. Proiectul a fost câștigat anul trecut prin intermediul Programului guvernamental ”Satul European”, având o valoare de circa 2 milioane 736 mii de lei. Lucrările sunt acum în toi, iar primarul Petru Sorici spune că își propune să transforme terenul de 28 de ari din mijlocul satului într-un parc modern. ”Până acum toate evenimentele culturale, artistice și sportive se făceau pe această toloacă. Am decis încă în anul 2019 să realizăm un proiect tehnic pentru a amenaja acest teren, iar anul trecut am depus dosarul la Programul Național ”Satul European”. Și iată-ne astăzi la etapa în care se efectuează lucrări de terasament și de construcție a temeliei”, a declarat primarul.\n\nAcum autoritățile spun că vor valorifica la maxim acest complex, care ar putea deveni un punct de întâlnire pentru întreg satul. ”Vrem să renaștem viața culturală a localității”, ne-a dat asigurări Petru Sorici.\n\nLocalnicii se arată bucuroși că, în sfârșit, vor avea unde-și da întâlnire și petrece timpul cu voie bună. Fostul profesor, Ion Stratan, crede că odată cu acest proiect, satul se va schimba la față. ”Nu prea am avut până acum un centru de întâlnire unde s-ar putea aduna localnicii. Suntem bucuroși, mai ales că în ultima vreme s-a realizat iluminarea stradală în întreg satul, s-au amenajat drumurile, iată curând o scoatem la capăt cu canalizarea și, pe bună dreptate, satul se schimbă la față”, ne-a spus Ion Stratan.\n\nȘi Gheorghe Stratan, care a muncit o viață ca profesor de sport la școală spune că se bucură că tinerii din sat vor avea de acum încolo unde juca fotbal, baschet sau să practice alte genuri de sport. ”A existat pe timpuri o casă de cultură în locuința unui om deportat în Siberia. Apoi s-a făcut un cinematograf de vară în sat, dar nu au rezistat mult. Suntem mulțumiți că, în sfârșit, va exista o estradă de vară unde se vor putea ține concerte și fel de fel de evenimente. Cel mai mult mă bucur că va fi și un loc destinat sportului, pentru ca tinerii să aibă unde face mișcare și să aibă grijă de sănătate”, este de părere Gheorghe Stratan.\n\nȘi Lidia Stratan susține că estrada de vară va reanima cultura la Nișcani. ”Cu regret, nu am avut până acum o casă de cultură și uite că abia acum, datorită administrației publice locale, s-a ivit oportunitatea de a realiza acest vis mai vechi al localnicilor. Vestea ne-a bucurat mult, pentru că această estradă ne va oferi șansa de a ne întâlni la concerte, sau la diferite adunări festive. Acum, că vom avea un astfel de spațiu, poate se va identifica și vreun conducător artistic care să adune oamenii într-un colectiv și să promoveze cultura locului”, crede Lidia Stratan.\n\nTermenul de implementare a proiectului este 31 iulie 2023, iar nișcănenii spun că abia așteaptă să vină aici pentru a-și potoli setea de frumos.",
    "metadata": {
      "original_file": "Expresul_Calarasi_0364.html"
    }
  },
  {
    "title": "Seceta prelungită din ultima vreme dă mari bătăi de cap cultivatorilor de cereale din Călărași",
    "content": "Pentru majoritatea moldovenilor, grădina reprezintă, pe lângă o oază de liniște, și o sursă de mâncare naturală, produsă cu propriile mâini. Așa că în această perioadă se lucrează de zor pentru a pregăti grădinile pentru un nou sezon agricol.\n\nMulți dintre călărășeni urmează cu strictețe toate etapele importante în prelucrarea solului, pentru că de ele va depinde recolta de peste an. Oamenii curăță grădinile de resturi și frunze, greblează de zor și în ciuda faptului că de aproape trei luni nu a mai plouat, încearcă totuși să planteze usturoi, ceapă, dar și alte culturi care pot rezista gerului de peste iarnă.\n\nȘi dacă grădinile mai pot aștepta până la venirea ploilor, atunci unii agricultorii trag un semnal de alarmă, pentru că în lipsa precipitațiilor nu pot începe semănatul culturilor de toamnă. Potrivit lui Mihail Diacon, specialist principal în cadrul Direcției Economie, Agricultură și Dezvoltare Rurală a Consiliului raional Călărași, la ora actuală nu putem vorbi totuși despre faptul că au fost compromise culturile de toamnă.\n\nDin cauza secetei, oamenii nu au reușit încă să are suprafețele, iar recomandarea specialiștilor este să meargă să pregătească terenurile cu boroana de discuri, trecând de două ori, astfel încât să fie pregătită suprafața superficială a terenului, iar apoi să se poate semăna. ”Terenul semănat trebuie neapărat să fie tasat, astfel încât semințele să fie în contact cu solul. Astfel, poate că se va întâmpla o minune și grâul va răsari, dar asta numai în cazul în care va ploua”, crede Mihail Diacon.\n\nÎn plus, specialistul spune că din cauza încălzirii globale, termenii de însămânțare s-au extins în ultimii ani. ”Dacă mai înainte regula era ca semănăturile să se facă între 10 septembrie și 15-20 octombrie, acum agricultorii seamănă și la 1 noiembrie, ca până la 1 decembrie culturile să încolțească și să formeze nodul de înfrățire, astfel încât să poată supraviețui iarna. Dar cum în ultimii ani avem ierni fără de zăpadă, pericolul de îngheț persistă”, a declarat Mihail Diacon.\n\nConform estimărilor specialiștilor, până la data de 13 octombrie în raionul Călărași au fost semănate doar aproximativ 90 de hectare de grâu și orz. Există riscul că în cazul în care seceta se va prelungi, boabele încolțite ar putea să se usuce și să nu mai răsară corespunzător.",
    "metadata": {
      "original_file": "Expresul_Calarasi_0221.html"
    }
  },
  {
    "title": "Noi cazuri de braconaj și tăieri ilegale, identificate în zona fondului forestier din Călărași",
    "content": "Inspectorii de mediu din Călărași au efectuat recent razii pentru a combate braconajul și tăierile ilegale în zona fondului forestier al Ocolului Silvic Călărași.\n\nÎn timpul acestor razii, un locuitor din localitatea Buda a fost prins în flagrant în timp ce tăia ilegal un arbore de tei, având un diametru al cioatei de 44 de centimetri. Volumul masei lemnoase rezultat din această tăiere ilegală, de 0,810 metri cubi, a fost ridicat. Contravenientul a achitat prejudiciul adus mediului și taxa pentru lemnul tăiat ilegal. În urma acestui incident, contravenientul a fost sancționat cu un proces-verbal de contravenție, conform articolului 122 alineatul (1) din Codul Contravențional al Republicii Moldova, fiind amendat cu suma de 3500 de lei.\n\nReprezentanții Inspectoratului pentru Protecția Mediului menționează că astfel de acțiuni demonstrează hotărârea inspectorilor de mediu de a proteja resursele naturale și de a sancționa ferm astfel de încălcări.",
    "metadata": {
      "original_file": "Expresul_Calarasi_0108.html"
    }
  },
  {
    "title": "Care e istoria conacului de la Păulești și cui a aparținut?",
    "content": "Știați că în satul Păulești există un conac? Acesta a aparținut boierului Dinu Ruso și a fost construit pe la sfîrșitul secolului al XVIII-lea.\n\nPe vremuri, conacul era de o frumuseţe rară. Și astăzi au mai rămas urme ale acelei frumuseți de altă dată. Lîngă conac, crește dîrz un platan de aproape 300 de ani care este protejat de stat. Se spune că este cel mai bătrîn platan din țară. Are o înălțime de 25 de metri, iar tulpina lui poate fi cuprinsă de șase oameni. Tot în apropiere de conac, și azi mai poate fi văzut un ceas natural, format din 24 de pini, cu o vârstă de peste 175 de ani, plantați în cerc, la distanţe egale unul de celălalt. Acest ceas colosal indica boierilor ora exactă. Acum, o parte din acești copaci sunt uscați.\n\nÎn ceea ce privește conacul, din an în an, degradează. Au rămas doar pereții, străbătuți de fisuri. A rămas acoperișul, care abia de rezistă. De uși și geamuri – nici vorbă. La intrare, în prag, sunt marcați anii: 1791, 1979. Primul indică data construirii conacului, al doilea – deschiderea aici a unei tabere de odihnă pentru copii. \n\n După ce fusese lăsat de izbeliște ani la rîndul, în 1979 conacul a fost transformat în tabără de odihnă. În perioada 1990-1992, conacul a găzduit contabilitatea colhozului. Apoi, a fost privatizat. Autoritățile nu-și pot explica cum s-a întîmplat ca un monument istoric să fie privatizat.\n\nOamenii din sat povesteau că dinastia boierului Carp își aveau conacul pe teritoriul depozitului și al școlii, numit „Curtea veche”. Aceasta din cauză că pe teritoriul moșiei apăruse un alt conac – cel al familiei boierilor Russo. Istoria conacului își are începutul în anul 1791, aceasta o demonstrează o inscripție ce s-a păstrat pe un perete al clădirii și care, ulterior, în perioada sovietică, a fost transcrisă la un loc mai vizibil.\n\nDin spusele băștinașilor, boierul Toma Russo, venind la vânătoare în frumoasa pădure de la marginea satului, a decis să cumpere câteva hectare de pământ pentru a-și clădi aici o casă.\n\nToma Russo (1760-1830) și soția sa Smaranda Donici (1765-1830) au avut doi feciori: Dino (1785-1850), căruia i-a revenit prin moștenire moșia și pământurile din Păulești, și Iancu (1790-1844), care a ereditat pământuri în Strășeni și în Prodăneștii-vechi.\n\nÎn acest context, e de menționat faptul că Iancu Russo este tatăl clasicului literaturii noastre Alecu Russo care cu siguranță în perioada copilăriei sale nu o data și-a vizitat bunicii săi din Păulești. În culegerea „Amintiri”, Alecu Russo descrie locurile unde a copilărit: „Un sat frumos, rășchirat între grădini și copaci pe o vale a codrilor Bâcului cu un păr mare în mijloc”. Nu scrie cum se numea satul, dar se știe cu precizie că bunicii din partea tatălui, Toma Russo și Smaranda Donici, în acea perioada își duceau traiul la moșia din Păulești.\n\nUlterior, Dino Russo, care era o personalitate destul de renumită în rândurile aristocraților din acele timpuri, asesor de colegiu, deputat în Dumă, membru al Clubului Englezesc, a decis să-și creeze aici rezidența sa de vara, locuind însă la Chișinău. Având importante posibilități financiare, a reușit să transforme conacul într-o adevărată opera de artă, iar împrejurimile – un adevărat muzeu al naturii. De aceea și până în ziua de astăzi și-a păstrat numele de „conacul lui Dino”.\n\nEra spațios, cu două nivele, cu o verandă mare ce dădea spre o priveliște de la care nu-ți puteai lua ochii: livezi, podgorii, vii, dealuri verzi ce se unesc cu cerul și o puternică aromă de flori. În fața conacului, spre dreapta, era un iaz mic cu pești și broaște, iar spre stânga – o cărărușă ce ducea spre un izvor cu o apă cristalină și foarte rece. Clădirea era ornamentată cu mozaic multicolor. După mulți ani, copiii, jucându-se în jurul conacului, găseau sticluțe roșii, albastre, verzi, căzute de pe pereții înalți de piatră.\n\nVizavi de conac, Dino Russo a plantat 24 de pini la distanțe egale unul de altul, în forma unui ceas rotund. De fapt, era un adevărat ceas natural, după umbra razelor de soare ce se întrevedeau printre crengi, se putea constata cu aproximație ora. În jur, creșteau diferiți arbuști scăldați în iarbă și flori de câmp, printre care puteai găsi mure, măceș și alte pomușoare. În centrul parcului, era o masă din lemn cu scaune lungi de o parte și de alta. Cine venea aici rămânea uluit „un colț al paradisului” – e primul lucru ce le trecea prin cap vizitatorilor. \n\n Dino Russo își invita prietenii săi aici, personalități influente din acele timpuri, printre care familia Rali-Arbore, care-și aveau conacul în satul Dolna, Nisporeni. Probabil, împreună cu ei poetul rus Alexandr Pușkin a venit la Păulești. Poetului îi plăcea mult izvorul din curtea boierului Dino, stătea ore în șir în preajmă și admira natura, de aceea păuleștenii l-au numit „izvorul lui Pușkin”.\n\nTot din inițiativa lui Dino Russo pe ambele părți ale drumului ce ducea spre sat a fost sădită o alee de nuci, în perioada când familia Russo a pus stăpânire pe toată moșia Păulești. Aceasta o demonstrează datele recensământului populației din anul 1835. La Păulești, locuiau 580 de țărani, șase slujitori ai bisericii cu familiile lor (în total 21 de persoane) și 51 de robi ai boierului. Dino Russo a cumpărat toate pământurile din Păulești, o parte ce aparțineau satului Pitușca (iazul) și satului Parcani, acolo a stabilit 12 familii de țigani – robi care lucrau pentru el.\n\nÎn alt document depistat în arhivă, ce reconfirma dreptul de proprietate al familiei Russo, datează din anul 1850 (anul în care a decedat Dino Russo). Aici e scris: „Satul Păulești, volostea Tuzora, județul Orhei, regiunea Basarabia este stăpânirea lui Constantin Russo”. Constantin era și el asesor de colegiu, inteligent și de o cultură aleasă ca și tatăl său. Din biografia neamului de aristocrați Sturza se menționează că feciorul Elenei Sturza era căsătorit cu fiica lui Dino Russo, de aici rezultă ca Dino a avut și o fiică.\n\nO parte din această informație a fost preluată de pe Diez.md",
    "metadata": {
      "original_file": "Expresul_Calarasi_0299.html"
    }
  },
  {
    "title": "O călărăşeancă a cucerit aurul la Campionatul Balcanic de Wrestling",
    "content": "Călărășeanca Eopracsia Cazacu, s-a întors acasă cu medalia de aur de la Campionatul țărilor Balcanice U15-U17, care s-a desfășurat în orașul Serres, Grecia. Aceasta a obţinut o performanţă la categoria de 66 kg, lupte feminine, unde prin superioritate tehnică a învins toate cele trei adversare.\n\nLa revenirea în sala de antrenamente, Eopracsia a fost felicitată de către antrenori şi elevii Școlii Sportive Specializate de Rezerve Olimpice “Constantin Cobîlean” din Călărași, unde se pregătește tânăra sportivă. Cu toții în glas i-au urat succes. ”Toate trei lupte pe care le-a avut Eopracsia, le-a avut la un interval de 10 puncte, după care a avut și un tuș (n.r. trântire la sol „pe spate” a oponentului – acesta fiind un scop suprem)”, a menționat Constantin Cobâlean, directorul școlii.\n\nMenţionăm că, Campionatul Balcanic de Wrestling U15&U17 s-a desfășurat în oraşul Serres din Grecia în perioada 5-8 mai 2023. Republica Moldova a fost reprezentată de 52 de sportivi. Per total, la Campionat au participat peste 300 de sportivi, din 13 țări.",
    "metadata": {
      "original_file": "Expresul_Calarasi_0333.html"
    }
  },
  {
    "title": "La Călărași a fost găsit un obiect arheologic care face parte din epoca romană",
    "content": "Agenţia Naţională Arheologică a informat despre cercetările perieghetice de la Călărași în urma cărora s-a indentificat un obiect arheologic. Descoperirea a fost realizată la începutul lunii iulie, curent.\n\nPotrivit agenției, situl arheologic a fost identificat recent de Iacob Mândrescu, muzeograf la Muzeul de Istorie și Etnografie Călărași, acolo a fost găsit un obiect arheologic, marcat „Călărași VI” și care reprezintă o așezare din prima epocă a fierului atribuită culturii Chișinău-Corlăteni. Un fragment de amforă romană ar atesta si o slabă locuire din epoca romană.\n\n📍Abonează-te la canalul nostru de Telegram și urmarește pagina noastră de YouTube și de Facebook",
    "metadata": {
      "original_file": "Expresul_Calarasi_0276.html"
    }
  },
  {
    "title": "”Familia în viziunea copiilor” - o expoziție organizată de Biroul de Probațiune Călărași",
    "content": "Biroul de Probațiune Călărași a organizat o expoziție a desenelor realizate de către copiii a căror părinți prezintă subiecți de probațiune din cadrul Biroului de Probațiune Călărași. Tematica expoziției a fost ,,Familia în viziunea copiilor’’ și a fost organizată cu ocazia Zilei Internaționale a Familiei, care se sărbătorește, tradițional, la 15 mai.\n\nNatalia Eni, consilier de probațiune, ne-a comunicat că, prin prisma desenelor atașate la expoziția dată, se distinge faptul că, copii din familiile subiecților de probațiune ca și oricare alți copii, indiferent de problemele identificate în familie își doresc o copilărie frumoasă, plină de culori. „Conform statisticilor, un fenomen des întîlnit în familii este cel al violenței în familie, iar acesta își lasă amprenta prin complexitate consecințelor asupra copiilor și relațiilor acestora cu adulții. Violenţa în familie este un fenomen omniprezent, iar prin caracteristica sa de vizibilitate socială redusă este periculos”, a subliniat ea.\n\nBiroul de Probațiune Călărași și-a propus ca, cu ocazia Zilei familiei să atenționeze cu referire la existența acestui fenomen în societate și să menționeze că, consecințele acestui fenomen influențează în mod direct copii din familiile în care acesta are loc. „Este primordial ca într-o societate să se pună accentul pe activitățile de prevenire a violenței în familie, care reprezintă un piesă importantă a politicilor de contracarare. Cu siguranță, este necesar să abordăm toate dimensiunile de intervenție în domeniul de prevenire care există. Atît adulții cît și copii pot deveni victime ale violenței în familie, cînd copii sunt martorii unor asemenea scenarii, atingînd vârsta de maturitate aceștia au tendința de a cauta explicații și justificări pentru ceea ce au trăit în familie. Copiii care au trecut prin violența în familie pot avea stima de sine scăzută și pot fi mai ușor influențați persoanele cu care aceștia contactează. De asemenea, aceștia sunt mai predispuși aflîndu-se la maturitate să fie la fel de agresivi în familia pe care o vor forma, dat fiind faptului că agresivitatea la care au fost supuși fiind copii ori fiind martori ai unor asemenea scenarii încep a asocia fenomenul dat cu normalitatea și iubirea”, a conchis Natalia Eni.",
    "metadata": {
      "original_file": "Expresul_Calarasi_0325.html"
    }
  },
  {
    "title": "Grav accident la Călărași. O persoană a decedat după ce a fost lovită cu oglinda retrovizoare a unui automobil",
    "content": "Grav accident la Călărași. O persoană a decedat după ce a fost lovită cu oglinda retrovizoare a unui automobil. Potrivit oamenilor legii, victima este un bărbat, în vârstă de 47 de ani, care se deplasa pe bicicletă pe marginea carosabilului, în urma impactului produs acesta a decedat pe loc.\n\n„În dimineața zilei de astăzi, 17 august, în jurul orei 07:00, polițiștii Inspectoratului de Poliție Călărași au fost sesizați despre producerea unui accident rutier, soldat cu decesul a unei persoane.\n\nPreliminar, s-a stabilit că un biciclist de 47 de ani, deplasându-se pe marginea carosabilului dinspre orașul Călărași spre localitatea Sipoteni, a fost lovit cu oglinda laterală din dreapta a mijlocului de transport de model Volkswagen, la volanul căruia se afla un tânăr de 19 ani.\n\nPe acest caz polițiștii au inițiat o cauză penală”, a declarat Cristina Vicol, ofițera superioară de presă a IP Călărași, pentru Unimedia.",
    "metadata": {
      "original_file": "Expresul_Calarasi_0260.html"
    }
  },
  {
    "title": "La Sipoteni va fi amenajat un parc, chiar în centrul localității",
    "content": "La Sipoteni, chiar în centrul localității, va fi amenajată o zonă de agrement pentru toți locuitorii, de la mic la mare. Acest lucru va fi posibil grație proiectului „Promovarea unui stil de viata sănătos într un mediu verde și curat prin dezvoltarea unui parc de odihnă și recreere în comuna Sipoteni”, implementat de Asociația Obștească „Baștina-Sipoteni” și finanțat de PNUD Moldova.\n\nÎn cadrul proiectului vor fi instalate bănci, urne de gunoi, va fi iluminat pe timp de noapte cu becuri led, va fi amenajat spațiul verde prin plantare de copaci. Iar pentru a da un aspect mai eco localității, în primăvară se va organiza și o campanie de plantare a 200 de copaci pe străzile localității.\n\n„Proiectul este foarte benefic pentru locuitorii comunei, fiindcă în Sipoteni, în ultimii 10 ani s-au implementat multe proiecte, dar zone de agrement nu avem în localitate. Am ținut cont şi de opiniile oamenilor şi asta m-a provocat ca să identific terenul unde am putea amenaja parcul”, ne spune primarul comunei, Vasile Rață.\n\nTerenul respectiv a fost procurat de doi băștinași: Ruslan Vdovicenco care locuiește în Statele Unite ale Americii de peste 15 ani și Ion Susarenco care locuiește în orașul Chișinău. Ulterior aceștia l-au donat primăriei cu titlul „gratuit”.\n\n„Baștina, dorul și rădăcinile sunt motivul numarul unu pentru care contribui la dezvoltarea localității. Nu contribui pentru prima dată și voi contribui de fiecare dată când va fi nevoie pentru lucruri necesare, utile, frumoase”, spune Ruslan Vdovicenco.\n\n„În momentul înregistrării la cadastru am insistat ca acest teren să fie înregistrat în așa fel încât să nu mai fie vândut niciodată şi să rămână pentru totdeauna în proprietatea primăriei. A fost făcut deja o schiță şi sper ca până în toamnă, la hramul localității, visul cetățenilor să fie realizat”, a mai adăugat Vasile Rață, îndemnând pe fiecare cetățean să ia exemplu şi să se implice activ şi în proiectele viitoare ale comunei.\n\nDe menționat că Asociația Obștească „Baștina-Sipoteni” a fost fondată în 2019 şi a implementat proiecte de peste 12 milioane de lei. „Am implementat proiecte în diverse domenii pentru comunitate, tineret, mediu, salubrizare, eficiență energetică, infrastructură, sport, iar activitatea noastră se axează și pe menținerea unei legături între băștinașii din diasporă cu cei de acasă pentru a dezvolta comunitatea noastră. . Le mulțumim tuturor celor care au contribuit la câștigarea acestui proiect și așteptăm cu nerăbdare să ne bucurăm de un parc nou și modern în centrul comunei Sipoteni”, a declarat Zinaida Chitoroagă, vicepreședintele Asociației Obștești „Baștina-Sipoteni”.",
    "metadata": {
      "original_file": "Expresul_Calarasi_0149.html"
    }
  },
  {
    "title": "Un festival național de poezie în cinstea scriitorului călărășean Efim Chicu",
    "content": "Pentru a-i aduce un omagiu scriitorului călărășean Efim Chicu, poetul şi muzicianul Mihai Doloton din Călărași, în colaborare cu Biblioteca Municipală „Bogdan Petriceicu Hașdeu”, au dat startul unui festival național de poezie. Acesta va culmina cu o Gală a Laureaților ce se va desfășura pe 21 aprilie, în ziua când poetul și prozatorul Efim Chicu va împlini 65 de ani.\n\nLa festival sunt îndemnați să participe autori și declamatori din întreaga țară, care urmează să fie selectați pe categorii de vârstă, după cum urmează: clasele gimnaziale, clasele liceale și cei care au atins deja majoratul.\n\nTot ce trebuie să facă doritorii de a participa este să expedieze materialele la secțiunile pe care și le doresc. Acestea sunt: 1. Creație proprie – proză sau poezie (maxim 2 pagini) cu genericul: „Îmi bate Eminescu seara-n geam:/„Mai bine-mi ies din minți decât din Neam”; 2. Recital de poezie (înregistrarea video a unei poezii din creația poetului Efim Chicu). 3. Cântec pe versurile poetului (se permite interpretarea unei lucrări proprii sau a unei lucrări deja cunoscută). Materialele trebuie însoțite de un CV al participantului, dar și de o copie de pe actul de identitate și transmise pe e-mail: ziuapoeziei@gmail.com\n\nLucrările sunt așteptate până la data de 2 aprilie, iar perioada de preselecție și jurizare va fi în intervalul 2-16 aprilie. De toate se va ocupa un juriu de specialitate, constituit din personalități notorii în domeniul literaturii: Traian Vasilcău, Claudia Partole, Ion Anton, Lidia Grosu, Marcela Mardare, Zina Izbaş și Mihai Doloton.\n\n„După ce am organizat mai mulți ani la rând, de Ziua Mondială a Poeziei pe 21 martie, evenimente unde promovam creația scriitorului Efim Chicu la nivel de raion, m-am gândit că această personalitate trebuie promovată și la nivel național”, a menționat Mihai Doloton, după care a mai adăugat: „Experiența pe care am acumulat-o participând și organizând mai multe Festivaluri Naționale de Muzică și Poezie mi-a dat un imbold pentru ai aduce un omagiu bine meritat Maestrului. Vreau să menționez că mereu am apreciat și am promovat cu plăcere creația scriitorului, am scris muzică pe versurile lui Efim Chicu, am avut mai multe interviuri la radio despre cărțile dumnealui pentru că i-am prefațat două cărți și ar fi un mare păcat ca în Republica Moldova acest scriitor să nu fie cunoscut și citit. Poezia lui e sinceră, pură, de o frumusețe și sensibilitate rară fiindcă așa este însuși scriitorul!”\n\nLa rândul său, Efim Chicu, a declarat că este profund emoționat, „fiindcă mi se pare că trăiesc un moment al excelenței”, vorba dânsului. „Este probabil inutil și prea puțin să spun că mă simt onorat și profund impresionat să mă aflu în această postură. Acest festival mă așază cumva într-o galerie de personalități, iar autorii acestei inițiative sunt oameni de excepție, care mi-au devenit frați și mi-au influențat evoluția profesională și realizările de până acum. Ori, eu cred că sunt produsul comun al cititorilor mei și mare parte dintre laurii pe care i-am cules în timp li se cuvin anume lor”, a punctat Efim Chicu.\n\nNOTĂ: Efim Chicu este un scriitor complex, având la activ zece cărți de poezie și proză, publicate atât la Chișinău, cât și la București. Prima carte de versuri „Sărută-mă pe frunte,-nţelepciune” a văzut lumina tiparului în anul 2002. Au urmat alte nouă cărți lansate: „Tribut pentru abuz de spirit”, „Amorebieta”, „Doamna din acvariu”, „Cubul cu o singură față solară”, „Prisaca unui roi stelar”, ”Umbrela singurătății”, ”Ochiul de sub copertă”, ”Țărâna care suntem” și ”Singuri, aproape…”.\n\nIar în 2019, Efim Chicu a devenit cetățean de onoare al raionului Călărași, dar și al satului Vălcineț din același raion. În anul 2022, „în semn de recunoștință pentru merite deosebite în activitate și contribuție substanțială la dezvoltarea și consolidarea sectorului cultural”, scriitorul Efim Chicu a fost decorat cu diplomă de gradul I din partea Parlamentului Republicii Moldova.",
    "metadata": {
      "original_file": "Expresul_Calarasi_0372.html"
    }
  },
  {
    "title": "Clipe de groază pentru un taximetrist! A fost amenințat cu moartea și tâlhărit de doi tineri la marginea orașului Călărași",
    "content": "La intrarea în orașul Călărași, un taximetrist în vârstă de 32 de ani a fost amenințat cu cuțitul și deposedat de bunuri de către doi pasageri. Aceștia ar fi vrut să îi ia și mașina, dar nu au reușit să pornească din loc, așa că au fugit. Informația a fost confirmată, pentru EXPRESUL, de șeful interimar al Inspectoratului de Poliție Călărași, Mihail Jacota.\n\nBărbatul, care este originar din raionul Căușeni, lucrează ca șofer într-o companie de taxi din Chișinău, iar în noaptea de 22 septembrie îi transporta pe suspecți spre Soroca. Victima a sunat la Serviciul Unic de Urgență ”112” și a cerut ajutorul polițiștilor de la Călărași, povestind că în timp ce îi transporta pe cei doi pasageri, a fost amenințat cu un obiect ascuțit și deposedat de două telefoane mobile și de portmoneul în care avea acte și aproximativ 500 de lei. În plus, suspecții i-ar fi cerut să coboare din mașină, amenințându-l cu cuțitul. Cei doi au încercat să pornească taximetrul, dar fără succes și imediat după aceasta, au fugit într-o direcție necunoscută.\n\n”În baza informației parvenite, poliția s-a deplasat imediat la fața locului și în urma efectuării actelor de constatare preliminare urmăririi penale şi examinării cazului, persoanele bănuite au fost stabilite și reținute. Aceștia s-au dovedit a doi tineri de 17 și 19 ani, din raioanele Ialoveni și Fălești. Obiectele sustrase și cuțitul cu care a atacat victima au fost stabilite și ridicate, iar prejudiciul material se stabilește. În prezent se petrec mai multe acțiuni de urmărire penală îndreptate spre stabilirea tuturor circumstanțelor și acumularea mijlocului probatoriu, pe cazul dat”, a declarat Mihail Jacota.\n\nÎn acest caz a fost inițiată o cauză penală pentru „Tâlhărie”. Conform legislației în vigoare, suspecții riscă de la 8 până la 10 ani de închisoare.",
    "metadata": {
      "original_file": "Expresul_Calarasi_0237.html"
    }
  },
  {
    "title": "Cel mai dulce și aromat festival al căpșunilor va avea loc și în acest an la Sadova",
    "content": "Cel mai dulce și aromat festival va avea loc și în acest an la Sadova. Pe 18 iunie, sadovenii își deschid larg ușile cu ocazia Festivalului Căpșunilor și a Mierii, ediția 2023, care a devenit deja o tradiție.\n\n”Ia-ți familia și prietenii și vino să savurezi cele mai dulci și aromate căpșuni”, este îndemnul organizatorilor care au pregătit un program amplu pentru aceste eveniment. cum ar fi: târgul de artizanat, distracții pentru copii, expoziții, gustări și atmosferă minunată.\n\nOaspeții vor avea parte și de muzică bună care va fi posibilă cu ajutorul invitaților speciali: Fetița cu Surprize, Viorica Ciubotaru, Gheorghe Țopa, Igor Rusu, formația ”Doredos” și mulți alții.\n\nPe lângă căpșuni, oaspeții festivalului se vor putea delecta cu delicii cum ar fi: fursecuri cu dulceață din căpșune, gem și chiar lichior de căpșuni.\n\nÎn cadrul festivalului organizatorii premiază cei mai buni producători de căpșuni.\n\nDe subliniat că la Sadova sunt mai multe familii care au afaceri cu căpșuni. Ei le sădesc, le îngrijesc, le culeg, după care le vând.\n\nAmintim că pentru prima dată, Festivalul Căpșunilor și a Mierii a avut loc în anul 2014, sub patronatul fostului președinte al Republicii Moldova Igor Dodon, care este originar din satul Sadova.",
    "metadata": {
      "original_file": "Expresul_Calarasi_0309.html"
    }
  },
  {
    "title": "Oficiul Medicilor de Familie Hoginești a fost renovat și eficientizat energetic",
    "content": "Clădirea Oficiului Medicilor de Familie de la Hoginești a fost recent renovată și modernizată pentru a crește eficiența energetică. Valoarea totală a lucrărilor se ridică la peste 935 de mii de lei, dintre care mai mult de 855 de mii de lei au fost finanțați de Compania Națională de Asigurări în Medicină (CNAM).\n\nConform unui comunicat emis de CNAM, intervențiile au inclus: schimbarea acoperișului și înlocuirea componentelor deteriorate ale carcasei din lemn, izolarea termică a fațadelor și planșeului, montarea țiglei pe acoperiș și a unei copertine la intrare, repararea scărilor și rampelor de acces, reabilitarea sistemelor de încălzire, canalizare, alimentare cu apă și electricitate, efectuarea de reparații interioare.\n\nÎn acest context, CNAM estimează o reducere semnificativă a costurilor de întreținere a clădirii datorită eficientizării energetice.\n\n„Aceste lucrări au creat condiții mai bune și un confort sporit atât pentru cadrele medicale, cât și pentru pacienți, contribuind la îmbunătățirea calității serviciilor medicale”, se mai arată în comunicat.\n\nDe menționat că OMF Hoginești deservește peste 1300 de cetățeni. Aici activează un medic de familie, trei asistente medicale și o infirmieră.",
    "metadata": {
      "original_file": "Expresul_Calarasi_0020.html"
    }
  },
  {
    "title": "Satul Nișcani este presărat cu răstigniri, care de care mai frumoase",
    "content": "Străbătând o dată, de două ori satul Nișcani din raionul Călărași, îți dai seama că oamenii de aici sunt buni creștini și țin cu adevărat la valorile moștenite de la înaintași. La toate intrările în sat, dar și în fiecare mahala poți vedea răstigniri făcute din piatră, lemn sau metal.\n\nPentru localitatea Nișcani, care numără mai puțin de o mie și jumătate de locuitori, cele aproximativ 20 de răstigniri ridicate în sat reprezintă un număr cu adevărat impunător. Nișcănenii spun că tradiția ridicării troițelor este una veche în sat, iar păstrarea și înălțarea lor la izvoare și la intersecțiile unor drumuri importante din sat este un obicei de mare valoare.\n\nPotrivit lui Petru Sorici, primarul satului Nișcani, multitudinea de răstigniri din sat se datorează credinței localnicilor, iar dacă nu ar fi fost arse și distruse de regimul bolșevic, ar fi existat acum cu mult mai multe. „Pentru nișcăneni răstignirile au semnificații puternice – unele au fost ridicate în memoria părinților, altele ca o mulțumire adusă Domnului, fiecare având o istorie aparte. Oamenii din sat și preotul de la biserică au încercat să restabilească răstignirile pe locurile unde acestea au existat anterior venirii bolșevicilor, când aproape toate au fost tăiate și puse pe foc. Câteva răstigniri care au fost salvate, au fost mutate în cimitirul satului, acolo unde se găsesc și astăzi”, ne spune primarul de Nișcani.\n\nÎn cartea pe care a scris-o acum un an ”Un destin, o istorie, Satul meu Nișcani”, preotul Dumitru Rusu, menționează că cea mai veche troiță din sat, care nu a fost strămutată, stă de mai bine de 100 de ani în Mahalaua Țăranilor. Aceasta a fost în timp modificată, pentru că anterior avea însemne țariste, fiind ridicată de un general rus. „Probabil de asta a și scăpat neatinsă și nu i-a deranjat pe sovietici. A fost unica troiță care a fost lăsată în picioare în sat, fiind amplasată într-un loc mai ferit de ochii lumii, pe o ulicioară. Răstignirea însăși a fost săpată în lemn la 1912, șorțul Mântuitorului e vopsit cu bronz, lucind de la distanță. În părți are doi îngeri pictați pe tablă și decupați după contur. În vârf crucea poartă pe acoperiș doi îngeri poleiți cu bronz argintiu ținând în zbor, inițialele țarului Nicolae II al Rusiei”, povestește preotul Dumitru Rusu.\n\nȘi troițele care au fost salvate de săteni fiind ascunse în cimitir au peste o sută de ani și au fost vopsite colorat. Acum ele străjuiesc la căpătâiul mormintelor celor care le-au ridicat.\n\n”La Nișcani nu există alte culte, doar cultul ortodox, iar înălțarea unei troițe este o tradiție lăsată din bătrâni și ne reprezintă pe noi ca și creștini și buni gospodari”, ne-a mai spus părintele Dumitru, care a adăugat că nișcănenii ar trebui să se mândrească cu aceste răstigniri care-i definesc.\n\nPotrivit credinței populare, troițele se construiesc la intersecțiile drumurilor, pentru a alunga răul. Pe vremuri, troițele erau construite pe partea dinspre răsărit a drumurilor, cu spatele la soare, pentru că oamenii care se închină să fie mereu cu fața spre răsărit.",
    "metadata": {
      "original_file": "Expresul_Calarasi_0470.html"
    }
  },
  {
    "title": "O delegație a raionului Călărași a mers în vizită de lucru la Miroslava (județul Iași), o comună înfrățită cu raionul Călărași",
    "content": "Delegația a fost condusă de către președintele raionului, Nicolae Drăgănel, acesta fiind însoțit de Margareta Florea, vicepreședinta raionului, Victor Ambroci, primarul orașului Călărași și Eugen Tihonov, șeful Direcției Economie, Agricultură și Dezvoltare Rurală.\n\nPentru început, Silviu Ghenghea, viceprimarul comunei Miroslava, a făcut o scurtă prezentare a comunei și a prezentat proiectele care reprezintă exemple de bună practică. Ambele părți și-au exprimat dorința de a revitaliza relațiile de colaborare, intenționând astfel, în viitorul apropiat, să implementeze împreună proiecte transfrontaliere.\n\nPotrivit lui Ncolae Drăgănel, președintele raionului Călărași, vizita a fost efectuată la solicitarea autorităților publice din raionul Călărași iar autoritățile din comuna Miroslava au fost deschiși la solicitarea acestora. „Consiliul raional Călărași este înfrățit cu comuna Miroslava, dar în ultimii ani s-a cam pierdut această legătură. De aceea, ne-am propus să reînnoim relațiile, mai ales că urmează ca în viitorul apropiat să implementăm un proiect transfrontalier comun. Este vorba de crearea unui spațiu verde în orașul Călărași pentru toți cetățenii acestui oraș, de la mic la mare. Am fost primiți destul de bine, am vizitat mai multe obiective și instituții din comună, acum urmează ca și partea română să vină în vizită la noi, la Călărași”, ne-a comunicat președintele raionului.\n\nDe altfel, autoritățile publice raionale călărășene își doresc o relație de durată cu autoritățile române. În acest sens, Consiliul raional Călărași pregătește o scrisoare de intenție către Consiliul județean Iași pentru o eventuală înfrățire.\n\nȘi Victor Ambroci, primarul orașului Călărași a menționat că vizita de la Miroslava a fost una de succes. „Comuna Moroslava, comparativ cu alte comune și orașe din România, a reușit să dezvolte foarte multe proiecte europene, proiecte inovative. De altfel, această vizită a fost făcută cu scopul de ne familiariza cu aceste proiecte care ar putea deveni o bună practică și pentru orașul Călărași. Atât primăria orașului Călărași, cât și Consiliul raional Călărași ne dorim să o colaborare cu primăria comunei Miroslava, consiliul municipal și județean Iași, dar și cu celelalte localități române înfrățite: orașul Covasna și municipiul Călărași. Ne dorim să atragem proiecte transfrontaliere pentru a crea confort cetățenilor noștri și pentru a dezvolta orașul Călărași, pentru ca acesta să devină unul frumos și european, așa cum am promis anterior”.\n\nLa final, membrii delegației din Călărași au vizitat parcurile industriale, parcul fotovoltaic, viitorul parc de agrement Ezăreni, Școala Gimnazială „Colonel Constantin Langa”, Palatul Sturdza și Liceul Tehnologic Agricol „Olga Sturdza”.\n\nDe menționat că, comuna Miroslava și Consiliul raional Călărași au semnat o înțelegere de cooperare în urmă cu cinci ani.",
    "metadata": {
      "original_file": "Expresul_Calarasi_0165.html"
    }
  },
  {
    "title": "Grupul Femeilor în Acțiune din Sadova a dat startul Campaniei „Crăciunul într-o cutie de pantofi”",
    "content": "Grupul Femeilor în Acțiune din Sadova a dat startul Campaniei „Crăciunul într-o cutie de pantofi”.\n\nAstfel, în perioada 5 decembrie 2022 și 6 ianuarie 2023, se organizează ediția a IV-a, a campaniei cu sloganul “Un zâmbet de Crăciun”. „Nu este un ajutor umanitar, dar un cadou de la o persoană la alta”, spun organizatorii, îndemnând doritorii să se alăture campaniei, aducând cutiile la Biblioteca Publică Sadova. Cadourile vor fi distribuite pănă la data de 8 ianuarie 2023, familiilor vulnerabile din localitate.\n\nO cutie poate să conțină: pastă de dinți și periuță, căciulă, fular, mănuși, săpun, jucării, dulciuri cu termen mare de valabilitate, șampon, prosop, șervețele umede, deodorant, cremă, pieptene, haine, lenjerie, șosete, ciorapi, rechizite școlare.\n\n„Găsește o cutie de pantofi de mărime medie cu capac separat, învelește capacul și cutia separat astfel ȋncât cadoul să poată fi deschis fără a rupe ambalajul, strânge lucrurile necesare potrivite beneficiarului cutiei și o puteți aduce la Bibliotecă”, vin cu niște recomandări organizoaterele campaniei.\n\nȘi da, luați aminte: Fiecare dar din cutie trebuie să fie nou!",
    "metadata": {
      "original_file": "Expresul_Calarasi_0427.html"
    }
  },
  {
    "title": "Îndemn la fapte bune. Colectarea obiectelor cu valoare istorică pentru muzeul de la Dereneu",
    "content": "Biblioteca Publică Dereneu, în colaborare cu Centrul Cultural, lansează un apel către toți locuitorii comunei pentru a contribui la amenajarea muzeului localității, care își propune să păstreze și să valorifice diverse obiecte cu valoare istorică. Aceste obiecte vor fi expuse în muzeu, ajutând generațiile viitoare să înțeleagă viața și obiceiurile comunității de odinioară.\n\nLa momentul de față, muzeul deja găzduiește peste 100 de exponate, atent aranjate pe stilajele care au fost oferite de bibliotecă. Vizitatorii pot observa și studia diverse obiecte, cum ar fi radiouri vechi, oale, ceasuri, lămpi, instrumente muzicale, mașini de tipărit, icoane și multe altele. „Ne adresăm tuturor locuitorilor comunei Dereneu, cu un îndemn – rugăminte, de a ne ajuta la adunarea, păstrarea, cercetarea, punerea în valoare a diverselor obiecte, care se mai găsesc în gospodăriile voastre și care prezintă interes istoric: covoare, haine vechi, veselă, oale, ulcioare, prosoape, țoale, diferite broderii, obiecte care se foloseau la țesutul covoarelor, sumane, ițari. Se acceptă toate obiectele, care prin prezența lor, în această sală de muzeu, vor ajuta generațiilor viitoare, să conștientizeze modul de trai, îndeletnicirile și până la urmă, cursul vieții al strămoșilor noștri”, a răsunat îndemnul Elenei Scurtu, bibliotecară la Biblioteca publică Dereneu.\n\nIdeea creării unui muzeul al localiității a fost inițiată cu aproximativ șase ani în urmă de către Elena Oaserele, pe atunci primar al comunei. După ce a fost răspândită informația, localnicii au început să aducă diverse obiecte la bibliotecă, care au fost apoi înregistrate și etichetate de către Elena Scurtu. Dat fiind faptul că bibliotecara de trei ani suplinește funcția de asistent social comunitar, îi venea din ce în ce mai greu să se dedice și colectării de obiecte pentru muzeu. Astfel, în ajutor i-a venit Petru Rudcovschi, promotor al artei, a tradițiilor și dansului popular, care a preluat eforturile de amenajare a muzeului.\n\nPrimii vizitatori care au călcat pragul muzeului au fost elevii din clasa I și a II-a. „Chiar am rămas plăcut surprinsă de interesul manifestat de copii. Cercetau cu minuțiozitate fiecare obiect, cu un deosebit interes. Puneau diferite întrebări despre unele exponate pe care nu le cunoșteau, iar noi cu mare drag le răspundeam, explicam”, spune Elena Scurtu. Astfel, experiența pe care a avut-o atunci când au venit copii la muzeu, i-a motivat să reia inițiativa de a mai colecta obiecte cu valoare istorică. „Așa că, în urmă cu două săptămâni, am postat iarăși în speranța că vom sensibiliza comunitatea să se implice și să reînceapă să doneze muzeului diverse lucruri de prin gospodărie. Din păcate, în această perioadă, încă nu am primit niciun obiect pentru muzeu”, subliniează ea.\n\nLa rându-i, primarul actual al localității a promis că, dacă eforturile de dezvoltare a muzeului vor continua, va face tot posibilul să doteze spațiul cu rafturi mai moderne. „Muzeul localității va fi un loc îngrijit, o instituție de cultură aflată în serviciul societății, care colecționează, conservă, cercetează, restaurează, comunică și expune, în scopul cunoașterii, educării și recreerii, mărturii materiale și spirituale ale existenței și evoluției comunităților umane”, conchide Elena Scurtu.",
    "metadata": {
      "original_file": "Expresul_Calarasi_0077.html"
    }
  },
  {
    "title": "O nouă ediția a Festivalului - concurs al al interpreților violoniști s-a desfășurat la Călărași",
    "content": "O nouă ediție, cea de a șasea, a Festivalului – concurs al interpreților violoniștir „Vladimir Dodon” s-a desfășurat, pe 26 mai, la Călărași. De această dată, strunele viorilor s-au făcut auzite în sala mică a Centrului Cultural „Ion Ungureanu”.\n\n„Acest festival-concurs prinde valoare de la un an la altul, exact ca și dorul de maestrul lutier Vladimir Dodon, care crește continuu. Ideea de a desfășura în acest an evenimentul în sala mică a Centrului Cultural ”Ion Ungureanu” a fost una inspirată, pentru că atmosfera a fost una mai caldă și mai primitoare. Publicul a savurat din plin de frumusețea melodiilor interpretate la vioară și a depănat amintiri despre cel care a fost Vladimir Dodon. În calitate de autoritate publică locală, vom sprijini în continuare acest parcurs frumos al festivalului, care ne onorează și duce bunul nume al Călărașilor departe în lume”, a declarat Doina Harea, viceprimara orașului Călărași, prezentă la eveniment.\n\nTimp de câteva ore, emoția a pus stăpânire pe cei 13 tineri violoniști selectați, elevi la școlile de artă din diferite raioane ale țării – Ungheni, Strășeni, Nisporeni, dar și Chișinău. Aceștia s-au întrecut în măiestrie și au prezentat lucrările la două categorii: muzică clasică și muzică populară.\n\nA fost un adevărat regal, iar viorile i-au dus pe cei prezenți în minunata lume a sunetelor.\n\nFestivalul – concurs al interpreților violoniști a fost organizat de către Asociaţia Obştească „Casa Viori”, în comun cu Primăria orașului Călărași și Consiliul Raional Călărași.\n\nLa final, concurenții au primit diplome și premii bănești din partea organizatorilor.\n\nDe menționat că, unul din obiectivele Festivalului – concurs național al interpreților violoniști ”Vladimir Dodon” este comemorarea violonistului și vestitului meșter – lutier Vladimir Dodon, născut la Călărași. Iar pe lângă acesta, se mai urmărește valorificarea folclorului muzical, instrumental; promovarea tinerilor interpreți violoniști; perfecționarea măiestriei interpretative și îmbogățirea repertoriului muzical.\n\nPe 28 mai, maestrul Vadimir Dodon, cel care a făcut lemnul să cânte, „cel care cu neobosita râvnă a făurit în numele frumosului, sacrului, iubirii și adevărului”, vorba Mariei Dodon, soția regretatului lutier, ar fi implinit 75 ani.\n\nMenționăm că Vladimir Dodon a cântat în Orchestra ”Ciobănaș” mai bine de trei decenii, evoluând pe multe scene ale lumii alături de colegii săi și fascinându-i pe toți cu vioara sa.\n\nPe profesorul de muzică Vladimir Dodon, renumit meșter lutier, lumea îl cunoaște mai ales ca fiind unul dintre cei mai iscusiți creatori de instrumente populare cu corzi de la noi. În 20 de ani a confecționat peste 100 de viori care astăzi răsună în Franța, Germania, Italia, SUA etc. În anul 2006 lui Vladimir Dodon îi reușește o lucrare unică în toată Europa: a confecționat toate instrumentele pentru o orchestră de cameră – 12 viori, patru viole și două contrabasuri. Cu aceste instrumente la Chișinău a fost susținut un spectacol extraordinar de către Orchestra de Cameră de la Sala cu Orgă.\n\nVladimir Dodon s-a stins din viață la 31 octombrie 2009, la doar 60 de ani, lăsând în urmă o durere imensă.",
    "metadata": {
      "original_file": "Expresul_Calarasi_0098.html"
    }
  },
  {
    "title": "O lecție publică susținută de guvernatoarea BNM pentru elevii de la Călărași",
    "content": "Elevii de la instituțiile de învățământ din Călărași, au participat la o lecție publică despre rolul și obiectivele băncii centrale, susținută de guvernatoarea Băncii Naționale a Moldovei (BNM), Anca Dragu.\n\nEvenimentul a decurs într-o atmosferă interactivă, guvernatoarea BNM având toată deschiderea să răspundă la întrebările elevilor și ale profesorilor pe diverse teme financiar-bancare.\n\n„Orice concept sau temă de educație financiară completează cunoștințele consumatorilor, astfel încât acestea să le fie la îndemână, atunci când au nevoie să ia o decizie financiară personală. Copiii și tinerii sunt consumatorii de azi și de mâine, cu viitoare responsabilități pentru bunăstarea lor și a familiilor lor, iar educația financiară este o prioritate importantă, care le va veni în ajutor pe termen lung”, a menționat Anca Dragu.\n\nȘefa băncii centrale le-a povestit tinerilor despre importanța deciziilor de politică monetară a Băncii Naționale pentru susținerea dezvoltării economiei, alături de deciziile altor autorități, și despre instrumentele pe care le deține Banca Națională a Moldovei în temperarea inflației. Le-a vorbit, de asemenea, despre armonizarea activității de reglementare și supraveghere a sectorului bancar cu cele mai bune practici din Uniunea Europeană, despre inovații și multe alte aspecte ce țin de acțiunile BNM.\n\nIar Stas Madan, director de program la Expert-Grup, a prezentat principalele activități din cadrul Campaniei Naționale de Educație Financiară, menite să ofere instrumente și cunoștințe actuale pentru a spori nivelul de înțelegere a principalelor concepte și produse financiare în rândul cetățenilor, totodată, a subliniat rolul educației financiare în rândul tinerilor, astfel încât, ajunși în fața unor situații cu impact financiar, aceștia să ia decizii corecte în gestionarea veniturilor și cheltuielilor.\n\nLecția publică a avut loc în cadrul Campaniei Naționale de „Educație financiară pentru toți”, derulată de BNM în parteneriat cu Centrul Analitic Independent „Expert-Grup”, cu sprijinul proiectului USAID „Reforme Instituționale și Structurale în Moldova” (MISRA).\n\nAnca Dragu a fost invitată la Călărași de Muzeul de Istorie și Etnografie din raion, care a creat o expoziție permanentă dedicată monedei naționale, și care anul trecut a participat la concursul „Descoperă monumentele de pe bancnotele de lei moldovenești”, organizat de BNM cu prilejul celor 30 de ani de la punerea în circulație a leului moldovenesc.",
    "metadata": {
      "original_file": "Expresul_Calarasi_0132.html"
    }
  },
  {
    "title": "Teama de a nu fi luat ”la cătănie” mai există încă la Călărași",
    "content": "Despre mersul încorporării în rândul Forțelor Armate a tinerilor din raionul Călărași s-a discutat în detalii în Ședința Colegiului Consultativ din cadrul raionului Călărași, petrecută la data de 28 martie 2023. Deși datele nu sunt atât de îngrijorătoare ca în alte regiuni ale țării, tinerii din raionul Călărași încă nu prea dau năvală să meargă la armată.\n\nViorel Damian, șeful Secției administrativ-militare Călărași a declarat în cadrul întrunirii că, deși se depun în permanență eforturi pentru a le explica tinerilor ce înseamnă armata și pentru a-i convinge despre beneficiile serviciului militar, oricum mai există încă reticență din partea acestora. \n\n ”Din păcate, multă lume este prea puțin informată despre armata din țara noastră. Oamenii cunosc lucrurile doar din povestite, iar de foarte multe ori, realitatea e cu totul alta. Acum ar fi păcat să mai afirmăm că soldații nu sunt hrăniți cum ar trebui în armată, pentru că lucrurile s-au îmbunătățit în ultimii ani inclusiv la acest capitol. Un lucru este clar, un tânăr care face armata se dezvoltă, își formează un viitor, iar în foarte multe cazuri își găsește mult mai ușor un loc de muncă și, în plus, are șansa să-şi facă ulterior o carieră militară”, este de părere Viorel Damian.\n\nSarcina impusă raionului Călărași în cadrul Campaniei de încorporare în Armata Națională toamnă 2022 – iarnă 2023 a fost de 38 de recruți. Aceasta a fost îndeplinită în proporție de 47,3%, mai exact, 18 tineri din întreg raionul au devenit soldați. Patru dintre ai au fost încorporați de la Sipoteni, câte doi – din orașul Călărași, dar și de la Vălcineț, Căbăiești și Horodiște, iar câte unul – de la Bahmut, Hoginești, Țibirica, Meleșeni, Bravicea și Sadova. Restul satelor nu au dat armatei nici un recrut.\n\nVorbind despre cauzele unui număr mic de tineri încorporați în armată, Viorel Damian a menționat următoarele: ”În primul rând, responsabilii de evidența militară sunt numiți prin dispozițiile primarului și în afară de funcția de bază, pentru care sunt salarizați, domeniul administrativ-militar este atribuit suplimentar și nu este remunerat, fapt ce duce la neglijarea acestei laturi a activității. Printre alte cauze se mai includ: opunerea rezistenței din partea tinerilor și a părinților acestora, conlucrarea slabă cu inspectorii de sector, migrația tinerilor peste hotare, dar și starea de sănătate precară a unora dintre aceștia”.\n\nȘeful Secției administrativ-militare Călărași a mai spus că pentru a realiza sarcina de încorporare au fost organizate deplasări în satele din raion și s-au făcut ședințe cu primarii și responsabilii de evidență militară din raion. Cu toate acestea, atât la sfârșitul procesului de încorporare, cât și pe parcursul perioadei date, au fost constatate mai multe abateri contravenționale. În acest sens, au fost aplicate în total 30 de amenzi recruților care au ignorat citațiile secției administrativ-militare de a se prezenta la comisiile de încorporare. ”Cu regret, chiar zilele trecute am înaintat către organele competente și un dosar penal pe numele unei persoane care se eschivează de la satisfacerea serviciului militar în termen”, a ținut să menționeze Viorel Damian.\n\nÎn perioada 30 ianuarie – 31 martie 2023, conform legislației în vigoare, Secția administrativ-militară a desfășurat o campanie de recrutare a tinerilor născuți în anul 2007, astfel că au fost luați la evidența militară alți 282 tineri din întreg raionul.",
    "metadata": {
      "original_file": "Expresul_Calarasi_0348.html"
    }
  },
  {
    "title": "Aproximativ două mii de copii și adolescenți au fost implicați în zeci de activități de promovare a unui mod sănătos de viață",
    "content": "Aproximativ două mii de copii și adolescenți din raioanele Cahul, Telenești, Leova, Ungheni, Călărași, Cantemir și municipiul Chișinău au fost implicați în zeci de activități de promovare a unui mod sănătos de viață, desfășurate în cadrul proiectului „Creștem o generație incluzivă și activă”. Acest proiect este implementat de Asociația Obștească „Principii Sănătoase” cu sprijinul financiar din fondul măsurilor de profilaxie al Companiei Naționale de Asigurări în Medicină.\n\nPrintre activitățile interactive și educaționale realizate se numără competiții sportive la care au participat peste 570 de adolescenți, instruiri în promovarea modului sănătos de viață cu implicarea a peste 630 de beneficiari, excursii și tabere interactive pentru 175 de copii, precum și concursuri de desene și fotografii, la care au luat parte peste 360 de beneficiari. În plus, au fost organizate flashmoburi cu participarea a mai mult de 200 de tineri.\n\nAceste inițiative au fost orientate spre crearea unui mediu prietenos, incluziv și sănătos pentru toți copiii și adolescenții, inclusiv cei din păturile social-vulnerabile și cu cerințe educaționale speciale.\n\nProiectul „Creștem o generație incluzivă și activă” este în plină desfășurare și promovează un stil de viață sănătos și activ, având un impact semnificativ asupra copiilor și adolescenților dezavantajați sau expuși riscului de excluziune socială.",
    "metadata": {
      "original_file": "Expresul_Calarasi_0061.html"
    }
  },
  {
    "title": "O Zi a Ștafetei s-a desfășurat în premieră pentru elevii de la Călărași",
    "content": "Săptămâna trecută, la Liceul Teoretic ”Vasile Alecsandri” din orașul Călărași, mai mulți elevi au avut oportunitatea de a explora meserii și de a testa ce li se potrivește pentru a începe să își croiască de pe acum parcursul profesional.\n\n„Ziua Ștafetei” este un eveniment coordonat de Fundația Terre des hommes Moldova, care oferă ocazia copiilor de a întâlni un mentor ce practică deja meseria la care aceștia visează. Elevii de la Liceul Teoretic ”Vasile Alecsandri” au avut de ales dintr-o listă complexă de profesioniști, printre care oameni de afaceri, asistenți sociali, psihologi, jurnaliști, muzeografi, funcționari publici și alții. Aceștia au mers în vizită la mentorii lor pentru a vedea cum arată în practică activitatea pe care aceștia o desfășoară.\n\nȘi colega noastră Doina Chicu a fost inclusă printre profesioniștii din diverse domenii, care au fost aleși de copii. Astfel, preț de câteva ore, ea i-a inițiat pe potențialii viitori jurnaliști în tainele acestei profesii. „A fost o activitate care mi-a plăcut foarte mult. M-am teleportat cumva în perioada liceului și a facultății, pentru a le vorbi ”elevilor de o zi” despre decizia de a mă face jurnalist, despre pașii făcuți de-a lungul timpului și despre satisfacția unei munci care se pliază perfect pe sufletul omului. M-am bucurat să descopăr tineri interesanți, dornici de a afla lucruri noi, plini de entuziasm și chiar foarte talentați în ale scrisului. A fost un exercițiu minunat și pot spune că m-am ales cu patru prieteni noi: un băiat și trei fete, pe care îi văd profesând cu succes în domeniul mediatic în viitorul apropiat”, a spus Doina Chicu.\n\nPotrivit Inei Tihon directoarea Liceului Teoretic ”Vasile Alecsandri”, activitatea reprezintă o modalitatea interesantă care le oferă elevilor șansa de a-și testa alegerea, prin accesul la meseria la care visează. ”E un eveniment foarte binevenit pentru elevi, anume pentru ca ei să devină și mai determinați în alegerea profesiei de viitor. Ne dorim ca în orașul Călărași să fie cât mai mulți specialiști pentru diferite domenii”, ne-a spus directoarea, care a mai adăugat că în aceeași ordine de idei au fost semnate și două acorduri de colaborare: unul cu Incubatorul de Afaceri din orașul Călărași și altul cu Direcția pentru Ocuparea Forței de Muncă, astfel încât activitățile să aibă continuitate.\n\nCopiii și tinerii care deja au decis ce vor să facă când vor crește mari, au avut ocazia să își testeze visul pentru o zi. Cei care încă nu și-au trasat prea bine obiectivele, s-au putut familiariza cu ceea ce fac profesioniștii, care le-au aratat cum își practică meseria, implicându-i în activitatea lor și consultându-i. Elevii spun că Ziua Ștafetei este o experiență cu adevărat memorabilă.\n\nCătălina-Elena Spinei, elevă în clasa a XII-a: ”Chiar dacă mi-am ales meseria de viitor care va fi în domeniul IT, îmi doresc foarte mult să particip în cadrul acestui proiect la întâlnirea cu mentorul din domeniul jurnalismului, pentru că îmi dau seama cât de important este să știi a te exprima corect și a formula ideile pe care le gândești”.\n\nIar Ion Steclari, elev în clasa a X-a spune că vede acest proiect ca pe o oportunitate de a-și completa cunoștințele despre un domeniu sau altul: „Mă văd făcând o meserie din domeniul imobiliar și chiar arhitectural. Dar până una alta voi participa la Ziua Ștafetei pentru a mă convinge că voi face o alegere corectă”.\n\nCătălina Jacota zice că se gândește să îmbrățișeze o profesie legată de domeniul juridic sau jurnalism. „Consider că acest proiect este o șansă reală pentru toți, inclusiv pentru cei care deja au o idee bine montată legată de o profesie. Acum putem vedea cum este în realitate aceasta și să ne facem anumite concluzii”, a spus tânăra. La rândul ei, Cristina-Andreea Mândrescu, crede că va îmbrățișa o meserie în domeniul economiei, poate cel antreprenorial. „Am ales să merg într-un schimb de experiență la Incubatorul de Afaceri din orașul Călărași pentru a mă convinge dacă merită cu adevărat să urmez acești pași”, a subliniat ea.\n\nPrima ediție a „Zilei Ștafetei” a fost adresată tuturor copiilor si tinerilor din cele 25 de școli partenere în proiectul „JOBOTECA – Program pilot de pregătire a tinerilor din Moldova pentru piața muncii” . Activitatea s-a desfășurat săptămâna trecută și în Liceul Teoretic ”Mihail Sadoveanu” din orașul Călărași, Liceul Teoretic ”Mihai Eminescu” din Sipoteni, Liceul Țibirica, dar și în gimnaziile Horodiște și Pitușca.\n\nCampania celebrează dreptul tuturor copiilor și tinerilor de a participa în societate și are loc în contextul Zilei Internaționale a Drepturilor Copiilor marcată la 20 noiembrie.",
    "metadata": {
      "original_file": "Expresul_Calarasi_0431.html"
    }
  },
  {
    "title": "La Călărași: „Alo, vă telefonează primarul. Gunoiul dumneavoastră e la noi!”",
    "content": "Iarna a trecut, gunoaiele au rămas, așa că necesitatea de a face curățenie de primăvară persistă în această perioadă în orice localitate. Majoritatea primarilor s-au și lansat în campanii de salubrizare, au mobilizat cetățenii, instituțiile din subordine și încearcă să scape de deșeuri. Dar se pare că mai există cetățeni care s-au obișnuit să-și arunce gunoaiele menajere pe unde apucă și așteaptă apoi să vină echipele primăriei să le facă ordine, căci, vorba ceea – doar sunt plătitori de taxe și impozite!\n\nÎn orașul Călărași curățenia de primăvară este în plină desfășurare. După ce oamenii au sărit la clacă și au salubrizat cimitirile, curțile de bloc, dar și pe cele ale instituțiilor publice, în aceste zile sunt așteptați să restabilească ordinea pe arterele principale ale orașului, dar și pe spațiile verzi de pe acostamente. Doar că nu toată lumea are aceeași preocupare ca: ”împreună să facă orașul lună”, așa cum îndeamnă autoritățile. Astfel că la doar o zi după ce pe pagina oficială a primăriei apăruse comunicatul despre lichidarea gunoiștii neautorizate din dealul numit de localnici ”la Motocross”, autoritățile au descoperit isprava unui cetățean certat cu bunul simț. Omul a decis să nu se obosească să ajungă până la gunoiște și a lăsat o grămadă de deșeuri din gospodărie chiar pe solul negru, proaspăt afânat.\n\nConsternați de o asemenea atitudine, primarul și viceprimarul orașului au luat la cercetat gunoiul și când tocmai credeau că nu există indicii care le-ar fi demonstrat cine este făptașul, au dat de o factură. Se pare că cetățeanul făcuse în ajun comandă de materiale de construcție de la un magazin din oraș, iar pe factură era trecut și telefonul lui. „Alo, vă telefonează primarul orașului. Gunoiul dumneavoastră e la noi!”, a auzit omul în receptor atunci când a fost sunat de primarul Victor Ambroci.\n\n”În câteva minute ne-am și întâlnit. Pus în fața faptului împlinit, barbatul nu a mai avut argumente, chiar dacă a încercat să iasă basma curată. A strâns imediat deșeurile care-i aparțin, dar tot urmează să scoată niște bănuți din bugetul familiei pentru a plăti amenda”, ne-a povestit Victor Ambroci.\n\nEdilul spune că astfel de gesturi necugetate nu sunt de tolerat. ”Vom continua să luptăm cu acest fenomen care s-a înrădăcinat de ani de zile. Este inadmisibil să arunci gunoi pe domeniul public. Zilnic agentul constatator din primărie întocmește scrisori și procese verbale, pentru că doar prin sancțiuni drastice îi putem disciplina”, a mai declarat Victor Ambroci.",
    "metadata": {
      "original_file": "Expresul_Calarasi_0124.html"
    }
  },
  {
    "title": "Caravana Alăptării a ajuns și la Călărași",
    "content": "Alăptarea este vitală pentru a oferi fiecărui copil cel mai sănătos început în viață. Aceasta este concluzia celei de-a treia ediții a Caravanei alăptării cu mesajul „Săptămâna Mondială a Alăptării 2022: educație și sprijin pentru alăptare”, care a ajuns în acest an și la Călărași. Campania a fost organizată de Ministerul Sănătății și Biroul Organizației Mondiale a Sănătății din Republica Moldova.\n\nCaravana Alăptării a ajuns la sfârșit de august și la Călărași. În curtea Spitalului raional s-au adunat viitoare mămici, părinți cu copii, lucrători medicali, precum și persoane refugiate. În cadrul sesiunii, persoanele participante au fost informate despre beneficiul laptelui matern, riscurile alimentației artificiale, pozițiile corecte de alăptare a micuților încă din prima zi de viață, alimentația mamelor, realitățile și miturile despre alăptare. Pe durata evenimentelor s-au proiectat filme, s-au organizat concursuri, iar atmosfera a fost una foarte degajată.\n\nStela Gheorghiță, coordonatorul programului urgențe în sănătate publică, Biroul OMS din Republica Moldova este convinsă că mamele și familiile au nevoie de sprijin pentru ca micuții lor să fie optim alăptați. „Avem o tradiție frumoasă de a organiza în mai multe orașe ale țării astfel de evenimente, care oferă posibilitatea participanților să facă schimb de idei și experiențe personale, să interacționeze direct cu specialiștii, dar și să petreacă timpul util și plăcut în aer liber. Am ales un format mai neobișnuit, mai interactiv, încercăm să încurajăm mămicile să vorbească, să adreseze întrebări. Alături de specialiști de la Universitatea de Stat de Medicină și Farmacie „Nicolae Testemițanu”, de la Centrul de Excelență ”Raisa Pacalo”, aducem în fața publicului cele mai importante argumente în favoarea alăptării la sân a micuților, în exclusivitate, până la 6 luni, după care – la sân până la vârsta de 2 ani, incluzând alimentația diversificată”, a menționat Stela Gheorghiță.\n\nIar Irina Triboi, medic pediatru, venită la eveniment cu băiețelul său spune că alăptarea este baza creșterii oricărui copil. „Am venit la eveniment pentru a afla, din prima sursă, despre cele mai noi și actuale informații referitoare la alimentația naturală. Copilul meu este alăptat la sân, chiar dacă am introdus și alimentația diversificată, pentru că laptele matern este sursa principală de nutrienți și de microelemente pentru copil”, ne-a spus Irina Triboi.\n\nEvenimentele de informare au fost organizate și în alte 4 orașe din țară: Florești, Hâncești, Ceadâr-Lunga și Bălți. La nivel global, doar 40% din copiii de la 0 la 6 luni sunt alăptați exclusiv, ceea ce poate contribui la subnutriție, care este asociată cu 2,7 milioane de decese la copii anual, sau 45% din decesele infantile.",
    "metadata": {
      "original_file": "Expresul_Calarasi_0466.html"
    }
  },
  {
    "title": "Centrul multifunțional Călărași va oferi și servicii de înmatriculare a vehiculelor și documentare a conducătorilor",
    "content": "Începând cu această săptămână, Centrul multifuncțional din orașul Călărași a mai adăugat un serviciu pentru cetățeni. E vorba de serviciul de înmatriculare a vehiculelor și documentare a conducătorilor auto, care până acum funcționa de sine stătător, într-o clădire veche și lipsită de comodități.\n\nPotrivit lui Vasile Crudu, șeful Biroului de informații și eliberare Călărași, schimbarea aduce cu sine o multitudine de beneficii, atât pentru cetățeni, cât și pentru angajați. „Oamenii nu vor mai trebui să fugă de la o instituție la alta cum se întâmpla până mai ieri, când pentru a-și perfecta permisul de conducere erau nevoiți să vină până la Centrul multifuncțional, în alt capăt al orașului, doar pentru a se fotografia. Acum ei se vor bucura de tot confortul centrului nostru, rezolvându-și problemele într-un timp mult mai scurt”, a dat asigurări dânsul.\n\nÎn plus, pentru buna funcționare a serviciului a fost amenajată o parcare rezervată, unde se va putea lucra în voie la înmatricularea vehiculelor, nu în stradă cum se întâmpla până acum. Totodată, oamenii vor putea să-și rezerveze o programare, lucru ce până acum nu era posibil. ”Cetățenii stau mai nou în rând electronic, la un ghișeu unic, cu tichet de programare, la fel ca și la celelalte servicii pe care le prestăm. Lucrăm pentru comoditatea cetățenilor, pentru că știm cu toții că timpul a devenit foarte prețios pentru noi toți”, a mai adăugat Vasile Crudu.\n\nAstfel, începând cu ziua de 7 octombrie 2024, în cadrul Centrului multifuncțional se prestează servicii de eliberarea permiselor de conducere naționale/internaționale; de eliberare a certificatelor de înmatriculare; dar și de eliberare a extraselor (adeverințelor) ce conțin date din Registrul de stat al vehiculelor și Registrul de stat al conducătorilor de vehicule.\n\nE de menționat faptul că în cazul expirării valabilității permisului de conducere sau schimbării datelor personale, cetățenii au posibilitatea de a preschimba permisul de conducere de tip vechi pe permis de conducere nou în baza cererii electronice, depuse online pe portalul serviciilor electronice ale Agenției Servicii Publice www.e-services.md.\n\nÎnainte de a trece la ”casă nouă”, au fost testate programele, iar cetățenii au fost deserviți din prima zi de activitate fără nicio problemă. În plus, dacă până acum documentarea conducătorilor auto și înmatricularea vehiculelor se făcea de marți până sâmbătă, mai nou orarul de muncă s-a modificat, iar activitatea se desfășoară de luni până vineri, în intervalul orelor 8:00-16:30.",
    "metadata": {
      "original_file": "Expresul_Calarasi_0036.html"
    }
  },
  {
    "title": "La Centrul de plasament temporar pentru refugiați din Călărași a fost amenajată o ludotecă, special pentru copiii refugiați",
    "content": "Săptămâna trecută, la Călărași și-a început activitatea o ludotecă destinată copiilor refugiați din Ucraina. Aceasta este complet amenajată şi dotată cu tot necesarul: mobilier, cărţi, jocuri de masă, jucării pentru copii, mingi şi multe altele. Autoritățile își propun să sporească astfel sprijinul acordat copiilor și părinților de la Centrul de plasament temporar pentru refugiați, prin implementarea unor măsuri de integrare educațională.\n\nIntrarea în ludotecă a fost mult așteptată de copii refugiați, care erau nerăbdători să vadă ce li se pregătește, după câteva zile în care nu au mai fost lăsați să se joace în acea sală. Surpriza a fost una imensă, mai ales că la festivitatea de inaugurare au fost invitați și câțiva animatori. Astfel, măcar pentru o perioadă scurtă, cu toții au intrat în lumea copilăriei și au uitat de probleme.\n\nZinaida Țurcanu, vicepreședinta raionului Călărași, spune că spațiul pentru joc, lectură și studii este destinat copiilor refugiați, dar și altor copii din comunitate. De acum încolo, jucându-se împreună, aceștia vor avea ocazia să socializeze și să petreacă frumos timpul liber. „Aici copiii au o ocupație și sunt permanent în vizorul părinților. În fiecare zi, alături de educator, copiii se vor bucura jocuri de logică, de motorică, de distracție, într-un spațiu prietenos”, a declarat Zinaida Țurcanu.\n\nLa moment în centrul pentru refugiați de la Călărași sunt 40 de persoane, dintre care 32 sunt copii de diferite vârste. De la izbucnirea războiului, prin centrul de la Călărași au trecut 268 de persoane, dintre care 198 de copii.\n\nProiectul ”EMPOWERING THE UKRAINIANS” prin care s-a realizat ludoteca, a patra la număr din țară, este implementat de A.O. ”The Moldova Project”, cu suportul financiar al organizației umanitare ”Project HOPE”, o organizație umanitară care oferă sprijin de urgență ucrainenilor ajunși în Polonia, România și Republica Moldova.",
    "metadata": {
      "original_file": "Expresul_Calarasi_0489.html"
    }
  },
  {
    "title": "Despre Holocaust. Scrisoare cu memoriile unui călărășean",
    "content": "Către redacția Expresul, a venit o scrisoare din partea unui cititor de-al nostru de la Sadova, raionul Călărași. S-a prezentat Dumitru Furculiță. În această scrisoare sunt descrise câteva memorii cu privire la Holocaust, ale domnului Dumitru Furculiță, pe care vi le propunem spre citire.\n\n„Dragă, redacție! Sunt născut la Dereneu, acolo am copilărit și am absolvit școala medie în 1956. \n\n Mă numesc Dumitru Furculiță. Am activat ca și pedagog în satul Sadova. Voi scrie însă, despre Dereneu, ceva ce ține de holocaust.\n\nPrima istorie: \n\n Era anul 1944, îndată (nr. red. imediat) după operația Iași-Chișinău. Ne întorsesem din Seliștea de peste codru, unde fusesem evacuați în aprilie 1944. Tata revenise acasă de pe front, cu o rană gravă în spate, fiind catalogat ca invalid de grupa I.\n\nÎntr-o zi de septembrie 1944, în casa noastră a intrat un militar rus. Era un căpitan (4 steluțe pe epoleți). În casă era mama, tata și noi, 3 copii. Militarul îi zice tatei: „Măi, Grigore, aș putea să te împușc, ai luptat împotriva noastră, dar mi-ai salvat viața și de aceea n-o fac. Dacă voi fi sănătos, ne vom mai vedea. ”. Acesta era un evreu pe nume Zaeman, prieten cu tata, pe care l-a ascuns într-un poloboc cu cenușă și astfel i-a salvat viața. Zaeman nu s-a mai întors la Dereneu.\n\nA doua istorie: \n\n Era anul 1942. Pe dealul ce duce la „Păharna” era săpat un șanț antitanc. Eram împreună cu mama. Pe malul de sud al șanțului, erau puși în picioare evrei: bătrâni, copii, femei și au fost împușcați. Au fost separați de cei viguroși. Apoi, cei mai viguroși i-au îngropat pe cei împușcați. După care, și cei viguroși au fost împușcați și îngropați în șanț de localnici. Fusese cam vreo 60 de persoane. A doua zi, operațiunea s-a repetat. Din spusele mamei, fusese vreo 80 de victime.\n\nPe Cula trecea linia frontului și cum în sat erau nemții și românii, iar dincolo de Cula – rușii, mulți soldați români și nemți erau uciși și aduși pentru a-i îngropa la biserica din Dereneu. Au fost înmormântați vreo 30, asta după crucile ce erau instalate. \n\n Asta am avut a spune.",
    "metadata": {
      "original_file": "Expresul_Calarasi_0173.html"
    }
  },
  {
    "title": "Orașul Călărași se va înfrăți cu municipiul Iași",
    "content": "După ce raionul Călărași s-a înfrățit cu municipiul Iași, chiar de ziua Unirii Basarabiei cu România, care se sărbătorește pe 27 martie, iată că i-a venit rândul și orașului Călărași. „Ne propunem în continuare să dezvoltăm relațiile cu România. Municipiul Iași este cel mai aproape de noi și ne-am propus cu primarul municipiului sa avem o înfrățire. Avem deja avizul Ministerul Justiției și a primăriei municipiului Iași, dar și o decizie a consiliului orășenesc Călărași. Urmează ca la o ședință ordinară a municipiului Iași să semnăm acordul de colaborare”, susține Victor Ambroci, primarul orașului Călărași.\n\nCând se va desfășura ședința ordinară încă nu se știe, cert este că aceasta se va desfășura foarte curând. „Domeniile care urmează să colaborăm vor fi proiectele investiționale transfrontaliere, economie, artă cultură, tineret, sport, tot ce putem dezvolta pentru ambele comunități”, a subliniat primarul.\n\nDe menționat că orașul Călărași mai este înfrățit cu alte două orașe din România. Este vorba de municipiul Călărași și Covasna. Totodată, mai are semnate acorduri de înfrățire cu orașele Dve Moghilî din Bulgaria, Iagotin din Ucraina și Bielsk Podlaski din Polonia. „Vrem să restartăm această colaborare pentru că pandemia le-a pus în pauza și credem că acum este momentul oportun pentru că, ca și la noi, unii primari s-au schimbat. În acest an, de hramul orașului Călărași, care va fi sărbătorit de Duminica Mare, am invitat deja reprezentanți ai orașelor înfrățite, unii au confirmat deja participarea”, mai spune Victor Ambroci.\n\nÎn acest an, hramul orașului Călărași se va sărbători pe 23 iunie.",
    "metadata": {
      "original_file": "Expresul_Calarasi_0104.html"
    }
  },
  {
    "title": "Călărășenii sunt așteptați pe 27 septembrie să participe la campania „Donează sânge, salvează vieți”",
    "content": "Primăria orașului Călărași susține în continuare Campania Națională de promovare și recrutare a populației, privind donarea voluntară de sânge și a componentelor sanguine. În acest context, călărășenii sunt invitați vineri, 27 septembrie 2024, începând cu ora 9:00, în cadrul Secției de transfuzie a sângelui de la Spitalul raional Călărași, să doneze sânge.\n\nIată de ce este important să donezi sânge:\n• Salvezi vieți: Sângele donat poate fi esențial pentru pacienții care suferă de boli grave, cei care au suferit accidente sau intervenții chirurgicale.\n• Beneficii pentru sănătatea ta: Donarea de sânge stimulează regenerarea celulelor sanguine și ajută la menținerea sănătății inimii.\n• Este un gest de solidaritate: Printr-o acțiune simplă, ai puterea de a transforma complet viața cuiva.\n\nFiecare picătură contează! Vino și tu să faci o diferență!\n\nPersoanele eligibile care pot să doneze sânge sunt cei care au vârsta cuprinsă între 18-55 de ani, cântăresc minimum 50 kg și nu au probleme de sănătate.\n\nConform Deciziei Consiliului orășenesc, donatorii vor beneficia de 150 lei achitați în ziua donării, vor avea două zile libere: una în ziua donării și o zi suplimentară la concediu. Acest lucru va fi posibil doar la prezentarea buletinului de identitate.\n\n”Chiar dacă nu poți dona, distribuie mesajul nostru pentru a ajunge la cât mai mulți dintre prietenii tăi!” „Ce faci pentru tine, dispare odată cu tine, ce faci pentru ceilalți, rămâne pentru eternitate”, scriu repezentanții primăriei Călărași pe rețelele sociale.",
    "metadata": {
      "original_file": "Expresul_Calarasi_0041.html"
    }
  },
  {
    "title": "După cinci ani petrecuți în străinătate, un tânăr din Călărași și-a găsit vocația aproape de casă",
    "content": "După o lungă perioadă de pribegie, viața lui Andrei Tataru din satul Pitușca a căpătat cu totul o altă culoare. Acesta a revenit acasă, alături de familie, și-a găsit un loc de munca pe potriva așteptărilor, iar acum spune ca nu-și mai imaginează făcând altceva. Tânărul este electrician, are grijă de buna funcționare a câtorva turbine eoliene și crede ca domeniul i se potrivește ca o mănușă.\n\nAndrei Tataru are 29 de ani, iar după ce și-a luat masteratul în drept penal în Republica Moldova, a făcut studii colegiale în energetică în Anglia. După căsătorie i-a promis soției că va rămâne acasă în țară pentru a fi împreună. Revenit la Călăraşi, a început să caute un post de lucru, adresându-se la Direcția pentru Ocuparea Forței de Munca din teritoriu. Potrivit Nataliei Chitoroagă, specialist principal din instituție, nu a durat nicio lună până când tânărul s-a și angajat, beneficiind și de o indemnizație de mobilitate. ”Inițial bărbatul voia să meargă să facă niște cursuri de recalificare, însă exact în aceeași perioadă un agent economic a declarat un loc de muncă, aplicând la măsura activă Inițiative locale. Angajatorul și-a propus să-și extindă afacerea, prin crearea unui loc de muncă de inginer electrician și a obținut din partea statului în jur de 65 de mii de lei pentru procurarea utilajelor necesare. Andrei Tataru a acceptat oferta de muncă și a beneficiat și el de o indemnizație de mobilitate de peste 9 mii de lei, pentru că a acceptat să se angajeze într-o altă localitate decât cea în care trăiește”, a declarat Natalia Chitoroagă.\n\nÎn ciuda tuturor pericolelor la care se expune zilnic, pentru că este responsabil de cele patru turbine eoliene din dealul Călărașilor, Andrei spune că iubește ceea ce face. Și chiar dacă în Anglia avea un salariu cu mult mai mare, dragostea fața de familie îl motivează să vrea să se dezvolte și mai mult aici, acasă. ”Visul meu de mic copil era să devin polițist. Am făcut studii în domeniu, am făcut și practica pe la poliție și procuratură, însă cerințele vieții m-au făcut să aleg domeniul energetic, în care activez la moment. În primul rând pentru că este o sfera cu mai multe posibilități”, ne-a mărturisit Andrei Tataru.\n\nTânărul își amintește cât de grea a fost adaptarea pe pământ britanic, unde a început prin a lucra în agricultură, apoi a urmat postura de șofer, de agent de securitate, a lucrat într-un restaurant, ca într-un final să ajungă să muncească în construcții. ”E clar că salariul era unul destul de motivant, dar acasă mă aștepta soția. Am lăsat totul și am revenit. Îmi place ceea ce fac, chiar dacă e greu și periculos să urci la o înălțime de 80 de metri, unde e foarte frig și îți îngheață mâinile, dar trec peste toate știind că sunt așteptat acasă”, ne-a mai povestit Andrei.\n\nDe la începutul acestui an, alte 22 de persoane revenite de peste hotare au beneficiat de serviciile Direcției pentru ocuparea forței de munca din Călăraşi. La fel ca Andrei, o bună parte dintre aceste persoane, s-au și angajat.",
    "metadata": {
      "original_file": "Expresul_Calarasi_0411.html"
    }
  },
  {
    "title": "Șantierele proiectelor de dezvoltare regională de la Călărași au fost inspectate",
    "content": "O delegație a Ministerului Infrastructurii și Dezvoltării Regionale, împreună cu directori și șefi de secții ai Agențiilor de Dezvoltare Regională Nord, Sud, Găgăuzia, precum și reprezentanți ai Oficiului Național de Dezvoltare Regională și Locală s-a întrunit la Agenția de Dezvoltare Regională (ADR) Centru.\n\nAceștia au participat la o ședință comună organizată la sediul Agenției de Dezvoltare Regională Centru în orașul Ialoveni. Iar subiectele de discuție s-au axat pe rapoartele de activitate ale instituțiilor de dezvoltare regională și locală pentru anul trecut, dar și perspectivele de atingere a indicatorilor propuși pentru anul curent în fiecare dintre regiunile de dezvoltare ale țării.\n\nUlterior, oaspeții s-au deplasat la șantierele a două proiecte de dezvoltare regională, care se implementează de ADR Centru, în orașul Călărași și satele adiacente din banii Fondului Național pentru Dezvoltare Regională și Locală (FNDRL).\n\nEste vorba despre șantierul proiectului „Îmbunătăţirea nivelului de trai în localităţile raioanelor Călăraşi şi Străşeni prin asigurarea accesului populaţiei la sistemele centralizate de canalizare”, în cadrul căruia se desfășoară lucrări de construcție și reabilitare a 5,8 km rețele de canalizare în orașul Călărași și satul Nișcani, construcția a 2 stații de pompare, reabilitarea unei Stații de epurare a apelor uzate, precum și reabilitatarea și extinderea capacității acesteia prin instalarea a 2 reactoare de epurare biologică suplimentare.\n\nAstfel, în urma acestor activități, peste 4500 de locuitori din orașul Călărași și satul Nișcani, vor beneficia de acces îmbunătățit la sistemul de canalizare. Totodată, autoritățile locale își propun ca și obiectiv pe termen lung, pe lîngă locuitorii casnici, la rețeaua de canalizare să fie conectați și peste 57 de agenți economici, dar și 10 Instituții Publice din raioanele Călărași și Strășeni.\n\nValoarea totală a proiectului, conform Contractului de antrepriză, constituie peste 31 mil. lei, dintre care 87% din cheltuieli vor fi acoperite din Fondul Național pentru Dezvoltare Regională și Locală, iar alte 13% reprezintă contribuția aplicantului.\n\nDe asemenea, a fost vizitat șantierul proiectului regional „Valorificarea potențialului turistic al regiunii de centru a R. Moldova (Raioanele Străşeni, Călăraşi, Nisporeni şi Ungheni)”, unde la moment se desfășoară lucrări de renovare a străzii Mihai Eminescu, pe o porțiune de 1,4 km de drum, care va asigura accesul îmbunătățit către un șir de obiective turistice importante precum: Scena – amfiteatru, Muzeul de Istorie şi Etnografie, Aleea Clasicilor și alte atracții turistice din zonă.\n\nProiectul este finanțat din Fondul Național pentru Dezvoltare Regională și Locală (FNDRL) și cofinanțat de beneficiarii proiectului. Valoarea contractului de antrepriză constituie 20 833 378,82 lei, contribuția beneficiarului fiind de 25% din costul investiției.",
    "metadata": {
      "original_file": "Expresul_Calarasi_0368.html"
    }
  },
  {
    "title": "Polițiștii de la Călărași caută colegi noi, dornici de a asigura ordinea în comunitate",
    "content": "Criza de personal cu care se confruntă în ultimii ani Poliția de la Călărași este deja de notorietate. La ora actuală instituția funcționează cu o deficiență de cadre de peste 40%. Așa că polițiștii au pornit o amplă campanie de informare în speranța că își vor suplini funcțiile vacante și vor spori operativitate de reacție în anumite situații. Aceștia au lipit afișe prin întreg orașul, au mers prin școli și au împărțit pliante.\n\nÎn ultimul an la Inspectoratul de Poliție din Călărași s-au angajat 15 persoane. În același timp, alți 12 polițiști au ieșit din sistem, dintre care 8 au mers la pensie.\n\n”Avem nevoie de colegi în toate serviciile, începând cu Serviciul de gardă, Serviciul resurse umane, Serviciul patrulare, Serviciul Inspectori de sector, Serviciul Investigații Infracțiuni, Serviciul Urmărire Penală. Ne descurcăm la moment, dar este evident că uneori lasă dorit timpul de intervenție din cauza lipsei de personal. Avem o echipă consolidată, bine organizată și așteptăm să ni se alăture persoane dornice de a munci, care au o reputație ireproșabilă în comunitatea din care vin”, a punctat Mihail Jacota.\n\nIulia Moraru, șefă interimară a Secției resurse umane din cadrul inspectoratului, spune că cei care-și doresc să se facă polițiști ar trebui mai întâi de toate să nu aibă antecedente penale. ”Cerințele minime sunt ca persoanele să aibă atins majoratul, să dețină cetățenia Republicii Moldova și să fie sănătoase. Totodată, având funcții vacante la diferite niveluri, se acceptă persoane cu studii medii incomplete, cu diplomă de bacalaureat, iar prioritate au cei cu studii superioare, prioritar în domeniul dreptului”, a declarat Iulia Moraru.\n\nIar Elena Bădărău s-a angajat acum un an ca psiholog în cadrul instituției. Tânăra spune că profesia i se potrivește mănușă, iar încadrarea în rândurile poliției este o șansă foarte bună pentru autodezvoltare. ”Cred că este o oportunitate pentru tineri, căci aici este locul unde te poți maturiza mai rapid și unde poți înțelege ce este viața. Aici în fiecare zi întâlnești oameni, le afli bucuriile și necazurile, astfel încât îți poți forma personalitatea și îmbrățișa niște valori pentru a putea schimba societatea”, a menționat Elena Bădărău.\n\nOportunitățile oferite unui polițist nu sunt deloc de neglijat – aceștia au un salariu stabil, care crește în funcție de vechimea în muncă și de progresele înregistrate, totodată, au șansa de a se pensiona la o vârstă relativ tânără, iar pentru cei care nu au o locuință în localitatea unde lucrează, statul achită lunar o indemnizație de 2000 de lei. De asemenea, la încadrarea în funcție polițiștii beneficiază de câteva luni de instruire, fiind salarizați în toată această perioadă.",
    "metadata": {
      "original_file": "Expresul_Calarasi_0387.html"
    }
  },
  {
    "title": "Lemne de foc la preț de stat",
    "content": "Primăriile din localitățile rurale vor întocmi liste cu doritorii de a procura lemne pentru iarnă. Astfel, toți cei care se vor adresa la primărie vor putea cumpăra lemnele la prețul stabilit de stat, direct de la „Moldsilva”.\n\nEste necesar doar să indice care este volumul de masă lemnoasă de care au nevoie.\n\n„Acest lucru este necesar pentru a evita îmbogățirea intermediarilor în perioada foarte complicată prin care trecem, întreprinderile silvice vor vinde lemne în baza listelor prezentate de primării. Toți cei care doresc să procure lemn de foc la preț stabilit de stat trebuie să se prezinte la primărie până la data de 30 iulie 2022, pentru a fi inclus într-o listă care ulterior va fi prezentată întreprinderilor silvice. Asistenții sociali trebuie să se asigure că fiecare familie din categoria de risc trebuie să fie inclusă în lista respectivă, iar ulterior, guvernul îi va asigura cu alocații pe perioada rece a anului”, susține Petru Frunze, deputat PAS.\n\nAstfel, primăriile trebuie să informeze localnicii despre posibilitatea adresării cererii pentru volumul de lemn de foc de care are nevoie pentru încălzire în sezonul de iarnă 2022-2023. Ulterior, lemnul de foc va fi comercializat de întreprinderile silvice teritoriale ale Agenției „Moldsilva”, în baza listelor solicitanților de masă lemnoasă întocmite de primării (familii social vulnerabile, familii care nu dispun de alte surse de încălzire, decât lemnul de foc, clădirile cu destinație publică, alte categorii de persoane și instituții, etc).\n\n„Lemnele de foc vor putea fi cumpărate atât de persoanele incluse în liste, cât și de ceilalți, dar prioritate au listele. Pe primul loc sunt persoanele cu dizabilități, familiile social vulnerabile, pensionarii, apoi instituțiile publice, ulterior, ceilalți locuitori din mediul rural. Prețurile stabilite de stat sunt incluse în cataloagele Întreprinderilor Silvice. În prezent, volumul maxim care poate fi cumpărat de persoanele fizice este de 10 steri, în două tranșe a câte 5 steri”, a declarat Dorin Poverjuc, director adjunct „Moldsilva”.\n\nMinisterul Mediului a solicitat reprezentanților administrației publice locale să evalueze și să prezinte volumul de masă lemnoasă (lemn de foc), pentru fiecare localitate din țară. Informația solicitată urmează a fi prezentată, până la data de 31 iulie 2022, în format electronic, pe adresa de e-mail: lemnedefoc@mediu.gov.md.\n\nPrețul pentru lemnele de foc sunt incluse în cataloagele de prețuri, plasate pe site-urile Întreprinderilor Silvice.",
    "metadata": {
      "original_file": "Expresul_Calarasi_0503.html"
    }
  },
  {
    "title": "Un tânăr din Călărași a fost șantajat de un pretins \"maior\" de poliție",
    "content": "Procurorii PCCOCS (Procuratura pentru Combaterea Criminalității Organizate și Cauze Speciale), de comun cu ofițerii Inspectoratul Național de Investigații (INI), anunță că marți, 27 februarie, au reținut doi bărbați pentru șantajarea unui tânăr din Călărași cu vârsta de 20 de ani, de la care au pretins ilegal 10.000 lei pentru un automobil, acțiune ce a avut loc în a doua jumătatea a anului 2023.\n\nBănuitul cu vârsta de 43 de ani din același raion cu tânărul i-a vândut acestuia un automobil, care însă nu-i achitase această sumă restantă, așa cum anterior i-ar fi oferit diverse alte bunuri estimate la această valoare. Totuși, bănuitul a insistat pe achitarea banilor, iar în caz contrar amenințându-l cu răfuiala fizică, precum și cu apelarea la persoane influente din lumea interlopă.\n\nAșa cum amenințările bănuitului au fost ignorate de către tânăr, în schema de șantaj și-a făcut apariția „maiorul” cu vârsta de 30 de ani. Acesta și-a atribuit fals titlul la sugestia primului bănuit și i-a declarat tânărului,, într-un local din Chișinău, că-i pornește dosar penal pentru răpirea automobilului. Iar pentru ca tânărul să evite pedeapsa penală, „ofițerul” l-a determinat pe tânăr să semneze o recipisă, cu impunerea termenului de prezentare a sumei până la sfârșitul lui 2023.\n\nTânărul, însă, a depus plângere la autorități. Prin urmare, oamenii legii au descins cu percheziții, cu sprijinul angajaților „Fulger.” La domiciliile acestora, a fost ridicată inclusiv o armă de auto-apărare cu bile de cauciuc și cartușe (cu permis expirat de 2 ani), telefoane mobile, purtători de informații, precum și o cantitate impunătoare de lichid asemănător alcoolului etilic, ce urmează a fi supus expertizării.\n\nAmbii au fost escortați pentru audieri la Procuratura pentru Combaterea Criminalității Organizate și Cauze Speciale (PCCOCS), iar pe parcursul investigațiilor aceștia beneficiază de prezumția nevinovăției, potrivit legii.",
    "metadata": {
      "original_file": "Expresul_Calarasi_0153.html"
    }
  },
  {
    "title": "La Călărași se lucrează la cele mai inedite combinații de ceaiuri din plante bio",
    "content": "După ce de la o vreme agricultura ecologică a ajuns și la Călărași, doi tineri antreprenori și-au unit eforturile și își propun să revoluționeze piața cu produse unice, create după propriile rețete.\n\nVorbim despre tinerii Cristina Smolenschi, proprietara primului lan de șofran certificat ecologic din țară, dar și despre Grigore Țîcu – tânărul care deține șase hectare de levănțică, cultură pentru care a obținut nu doar certificat ecologic moldovenesc, dar și unul internațional.\n\nI-am surprins pe cei doi lucrând de zor la un proiect chiar în incinta Incubatorului de afaceri din orașul Călărași, în atelierul lui Grigore Țîcu, unde lucrează zilnic la bunul nume al brandului său, făcând ceaiuri din plante aromatice și medicinale, extrăgând uleiuri esențiale și ambalând frumos produsele obținute pe lanul său de la Novaci. Așa cum în aceste zile șofranul a început să dea în floare, peste deal, la Sipoteni, Cristina Smolenschi a venit cu inițiativa de a-și conjuga eforturile cu Grigore pentru a da șofranului său nu doar statutul de ”aur roșu” al gastronomiei, așa cum a fost supra-numit, ci și cel de plantă numai bună de pus în ceaiuri, sau în ulei esențial.\n\nPotrivit Cristinei Smolenschi, odată uscate, florile de șofran vor putea fi utilizate în diferite combinații de ceaiuri. Printre cele mai cunoscute proprietăți ale șofranului se includ îmbunătățirea circulației sanguine, reglarea ritmului cardiac și secreția oxitocinei în organism – substanță care înlătură stările de oboseală, anxietate și depresie. ”Cunoscând faptul că Grigore are utilaj performant, am venit cu ideea de a usca florile de șofran în aparatul ce face această operațiune ”la rece”. Pot spune cu certitudine că această colaborarea nu este deloc întâmplătoare, pentru că am ales să îmi unesc eforturile cu Grigore anume pentru că împărtășim principiile agriculturii ecologice, ambii suntem tineri și am găsit în el o motivare de a continua lucrul început și de a dezvolta un viitor acasă”, a adăugat tânăra antreprenoare.\n\nGrigore Țîcu a crescut într-o familie de moldoveni plecați la muncă în Italia, iar după ce a făcut studii în marketing, a revenit acasă și are grijă de afacerea familiei. Tânărul a devenit cunoscut după ce a organizat două ediții a unui festival de proporții în lanul de lavandă, chiar pe dealul de la Novaci. Recent tânărul antreprenor a reușit să-și achiziționeze utilaj de ultimă generație. Și dacă până acum s-a concentrat mai mult pe producerea uleiurilor esențiale, din acest an a început a usca diverse plante pe care le crește: lavandă, siminoc, roiniță (numită și melisă), mentă, salvie, dar și cătină. Acum se vor adăuga și florile de șofran din care speră să obțină o combinație perfectă cu lavandă și roiniță – pentru a obține un ceai relaxant puternic. ”Am achiziționat recent un utilaj care usucă plantele la minus 20 de grade. Este o metodă total nouă și cred că în Moldova suntem chiar primii care deținem și utilizăm un astfel de uscător, care păstrează toți nutrienții și toate principiile active ale plantelor și fructelor care ajung să fie uscate”, ne-a spus Grigore Țîcu. Tânărul spune că este mereu în căutare de plante și fructe crescute în condiții de agricultură ecologică, așa că a acceptat provocarea Cristinei Smolenschi fără a sta prea mult pe gânduri.\n\nAcum tinerii antreprenori speră să găsească combinația perfectă între produsele lor bio cu proprietăți terapeutice, iar ulterior vor încerca să le exporte în țările europene.",
    "metadata": {
      "original_file": "Expresul_Calarasi_0446.html"
    }
  },
  {
    "title": "Sprijin pentru eficiența energetică în gospodăriile rurale din raionul Călărași",
    "content": "Proprietarii primelor case individuale din gospodăriile rurale din raionul Călărași au primit raportul de audit energetic și vor putea solicita finanțare pentru implementarea măsurilor de eficiență energetică recomandate în raport, din contul Programului de finanțare „Fondul pentru Eficiență Energetică în sectorul Rezidențial” (FEERM) administrat de Centrul Național pentru Energie Durabilă.\n\nÎn acest sens, reprezentanții Centrului Național de Energie Durabilă (CNED) au invitat beneficiarii și reprezentanții adiminsitrației publice locale la o ședință de informare, unde au fost prezentate rezultatele auditului și pașii care urmează a fi întreprinși pentru a beneficia de suportul financiar.\n\nTotodată s-a vorbit despre metode eficiente de economisire a energiei termice și electrice, optimizarea costurilor energetice și beneficiile utilizării surselor regenerabile de energie. Acțiunea face parte din eforturile Centrului de a sprijini comunitățile în tranziția către un consum energetic mai responsabil și de a crește gradul de conștientizare cu privire la beneficiile economiei de energie.\n\nConform produsului de finanțare, beneficiarii vor avea posibilitatea să instaleze centrale termice pe bază de biocombustibili solizi; să izoleze termic pereții exteriori, ai acoperișului și subsolului locuinței; să modernizeze sau să instaleze sistemul de încălzire a apei menajere; să îmbunătățească sau să modernizeze sistemul de iluminat; să înlocuiască ușile exterioare și ferestrele; să instaleze și să modernizezeze sistemul de încălzire.\n\n„Având în vedere că acest proiect este finanțat din fonduri publice, una dintre sarcinile cheie este realizarea foarte calitativă a lucrărilor de îmbunătățire a eficienței energetice a gospodăriilor selectate, ceea ce se va solda cu reducerea semnificativă a facturilor la energie”, a menționat în cadrul întâlnirilor Ion Muntean, directorul Centrului Național pentru Energie Durabilă.\n\nPentru realizarea acestor lucrări, suportul financiar acordat de CNED prin programul FEERM va constitui 95% din valoarea investiției, iar contribuția beneficiarului este de 5%.\n\nDe menționat că actualmente 115 de gospodării, din 19 raioane ale țării, sunt la etapa de elaborare a rapoartelor de audit energetic, care vor facilita implementarea soluțiilor de economisire a energiei.\n\nFondul pentru Eficiență Energetică în sectorul Rezidențial este un instrument financiar inovator pentru Republica Moldova, care oferă sprijin pentru proiectele de renovare energetică a locuințelor – atât pentru blocurile multietajate, cât și pentru gospodăriile individuale, susținând astfel un consum de energie mai eficient și mai sustenabil.\n\nCentrul Național pentru Energie Durabilă (CNED) este instituția publică din subordinea Ministerului Energiei care are misiunea de a coordona și de a organiza activitățile orientate spre asigurarea implementării politicii de stat în domeniile de activitate atribuite, inclusiv prin atragerea și gestionarea resurselor financiare pentru finanțarea și promovarea proiectelor și programelor în domeniile respective într-un mod durabil din punctul de vedere al mediului, al schimbărilor climatice, și care să contribuie la creșterea gradului de securitate energetică a țării.",
    "metadata": {
      "original_file": "Expresul_Calarasi_0016.html"
    }
  },
  {
    "title": "Satul Leordoaia va deveni magic. La sfârșit de săptămâna va avea loc festivalul ”Noaptea magică a Sânzienilor”",
    "content": "La sfârșitul săptămânii în satul Leordoaia va avea loc festivalul cu genericul ”Noaptea magică a Sânzienilor”. Astfel, pe 8 iulie, pe malul lacului din Leordoaia va avea loc o seară plină de magie. ”Am pregătit multe surprize frumoase pentru ediția din acest an a Nopții Magice a Sânzienelor, care se anunță a fi una de excepție! Muzică, dans și voie bună, artă, meșteșugărit, ritualuri și tradiționalul rug de Sânziene – toate vor face parte din tabloul celei mai mistice sărbători din această vară”, anunță Direcția Cultură și Turism din Cășărași.\n\nEvenimentul va începe la ora 18:00, iar în programul etnofolcloric cu genericul celor 4 virtuți ale naturii: apă, pământ, vânt și foc vor evolua 14 colective folclorice artistice din satele raionului Călărași, dar și de la Boșcana, raionul Criuleni, Sadaclia, raionul Basarabeasca. Tot în cadrul acestui festival va fi ritualul cununilor pe apă, hora sânzienelor, divertisment creativ și ritualul rugul Dacic și hora dacică în jurul rugului.\n\nPotrivit organizatorilor, între prezentările colectivelor vor avea loc compoziția teatrală cu ritualul cununilor, lumânărilor, jocurilor de ritual, goana rusaliilor, ”dezbrăcarea pomului” ,”îmbrăcarea râului (lacului)”, aprinderea rugului de ritual şi a focurilor de purificare lângă fiecare colibă, arderea caloianului, vrăjitul pe apă cu ajutorul cununilor, concursul cântecelor despre flori în cor, hora mare la răsăritul soarelui.\n\nLa eveniment sunt invitați și meșteri populari, colective artistice din instituțiile publice sau private din Republica Moldova, agențiile turistice dar și doritorii de a cunoaște valorile autentice lăsate din moși-strămoși.\n\nNotă: În aceeași zi, la Muzeul ”Casa Părintească” din satul Palanca se va desfășura și un Atelier științifico-practic cu genericul ”Plante – de la taine vechi la descoperiri moderne”.",
    "metadata": {
      "original_file": "Expresul_Calarasi_0295.html"
    }
  },
  {
    "title": "Un parc de milioane pentru locuitorii satului Vălcineț",
    "content": "Locuitorii satului Vălcineț au acum un spațiu în aer liber de socializare și recreere. Acesta este amenajat pe teritoriul Casei de Cultură, în cadrul Programului Național „Satul European”.\n\nParcul este întins pe o suprafață de 3485 de metri pătrați. Aici a fost construită o scenă de vară, câteva spații de joacă pentru copii, au fost instalate bănci și montat pavaj. De asemenea, au fost construite două blocuri sanitare, căi de acces și o parcare pentru mașini.\n\nPrimarul localității, Ion Sîli, spune că, grație proiectului „Amenajarea terenului adiacent construcției existente „Casa de Cultură”, s. Vălcineț, r. Călărași”, au fost create condiții pentru promovarea unui mod de viață sănătos, ce va favoriza socializarea eficientă între copii, tineri și adulți. „Acum Vălcinețul a devenit mai frumos și mai modern, iar oamenii se bucură de această schimbare în bine”, a menționat primarul.\n\nDe menționat că de acest parc amenajat vor beneficia peste 4000 de adulți și circa 400 de copii din localitate.\n\nBugetul total al investiției este de 5 milioane 371 mii 549 lei. În acest scop, din Fondul Național de Dezvoltare Regională și Locală, au fost alocați 5 milioane 313 mii 105 de lei, iar localitatea a contribuit cu 58 mii 444 lei.",
    "metadata": {
      "original_file": "Expresul_Calarasi_0145.html"
    }
  },
  {
    "title": "În satul Bahmut a fost instituit un nou serviciu – de evacuare a deșeurilor",
    "content": "Serviciul de evacuare a deșeurilor a fost pus la punct în satul Bahmut. Administrațuia publică locală a procurat 800 de tomberoane cu un volum de 120 de litri pentru gospodării și șase tomberoane cu o capacitate de 1000 de litri pentru instituțiile publice.\n\nAcest lucru a fost posibil grație proiectului „Managementul integrat și colectarea deșeurilor în localitatea Bahmut, raionul Călărași”, finanțat de Guvernul Republicii Moldova prin I.P. „Oficiul Național de Implementare a Proiectelor în domeniul Mediului”, cu un buget total de 621 mii lei.\n\nPotrivit primarului, Igor Godea, deja au fost încheiate și contractele cu proprietarii caselor pentru repartizarea și utilizarea acestor tomberoane. „Avem în gestiunea primăriei un tractor pe care l-am achiziționat în 2023 în cadrul unui proiect finanțat de AIPA și deja am început evacuarea gunoiului de două ori pe lună”, ne spune primarul.\n\nDeocamdată, gunoiul nu este sortat, dar primarul a dat asigurări că în curând va începe cu sortarea plasticului. Va fi stabilită și îngrădită o zonă unde se va face depozitarea deșeurilor reciclabile. De o gunoiște autorizată localitatea nu dispune.\n\nConform deciziei consiliului local, cei care au tomberoane trebuie să achite lunar pentru evacuarea deșeurilor câte 15 lei de persoană, iar dacă în casă locuiesc mai mult de trei persoane, atunci se achită doar 45 de lei. „O bună parte din localnici s-au bucurat nespus de mult pentru acest serviciu nou”, a menționat primarul, după care a mai adăugat: „Chiar era nevoie de un astfel de proiect în localitatea noastră, pentru că doar așa vom avea ordine în localitate”.",
    "metadata": {
      "original_file": "Expresul_Calarasi_0000.html"
    }
  },
  {
    "title": "Dumitru Oaserele a primit titlul de cetățean de onoare al orașului Călărași",
    "content": "La ședința Consiliului orășenesc din data de 30 septembrie, „maestrul lingurar” Dumitru Oaserele a primit titlul de „cetățean de onoare” al orașului Călărași.\n\nDumitru Oaserele are 65 de ani și după 18 ani în care a lucrat ca maistru la Școala Profesională din orașul Călărași, începând cu anul 2006 se angajează ca profesor de educație tehnologică la Liceul „Vasile Alecsandri” din orașul Călărași, unde muncește și în prezent, conducând cercul „Mâini dibace”.\n\nCioplitul în lemn a devenit o pasiune pentru Dumitru Oaserele abia la începutul anilor 2000, când se afla la muncă peste hotare și când, de dorul celor de acasă, a confecționat o ramă din lemn de nuc pentru o fotografie. „Atunci am descoperit că îmi reușește să îmblânzesc lemnul și m-am îndrăgostit iremediabil de cioplitul acestuia”, povestește astăzi meșterul din mâinile căruia au ieșit mii de linguri decorative, linguroaie și polonice cioplite și ornamentate tradițional, precum și alte articole cioplite artistic în lemn, care au ajuns în toate colțurile lumii.\n\nÎn anul 2010 Dumitru Oaserele a devenit Membru al Uniunii Meșterilor Populari din Moldova, iar la scurt timp a reușit să obțină Premiul mare la „Expoziția-concurs națională a meșterilor cioplitori” desfășurată la Bălți în 2014. Au urmat zeci de concursuri, festivaluri și expoziții la care a participat cu regularitate, atât în țară, cât și peste hotare, atrăgând de fiecare dată toate privirile.\n\n„Cel mai bine mă împac cu lemnul de nuс, de tei și cu cel de plop, din саrе îmi meșteresc \n\n propriile creații, iar gama асеstоrа este destul de variată. Îmi place să improvizez, să dau unicitate oricărei lucrări, iar motivele cele mai frecvente sunt cel al viței-de-vie, al frunzei de stejar și arțar etc.”, ne-a spus Dumitru Oaserele.\n\nChiar dacă are numeroase titluri pentru măiestria sa, acum, când i s-a acordat titlul de cetățean de onoare al orașului Călărași, Dumitru Oaserele a declarat pentru ”Expresul” că este profund recunoscător autorităților pentru această înaltă apreciere. „A fost extrem de emoționant să primesc acest titlu, pe care îl voi purta cu demnitate. E un lucru care mă va motiva să continui cele începute și să transmit această artă și generațiilor viitoare, învățându-i pe copii să comunice prin lemn și să creeze lucrări ce vor rezista timpului”.",
    "metadata": {
      "original_file": "Expresul_Calarasi_0450.html"
    }
  },
  {
    "title": "Succes răsunător pentru dansatorii de la Sipoteni. Aceștia au obținut locul întâi, dar și Grand Prix-ul în cadrul unui festival internațional",
    "content": "Dansatorii de la Sipoteni, discipoli ai conducătorului Gheorghe Furculiță, au renunțat la vacanța de vară și s-au antrenat intens pentru a obține rezultate remarcabile la un concurs din Bulgaria.\n\nAșa că după pregătiri intense, 12 perechi de dansatori din cadrul Ansamblului de Dansuri Populare ”Izvoraș”, în vârstă de 10-12 ani, însoțiți de conducătorul lor, Gheorghe Furculiță, dar şi de părinți, au luat calea spre Bulgaria, unde în perioada 2-7 iulie s-a desfășurat Festivalul Internațional „Nessebar – ISLAND OF ARTS – 2023”.\n\nAjunși la festival, cu dansurile bine pregătite de acasă, precum ”Ciuleandra”, ”Sârba” și ”Hora de Sărbătoare”, copiii au dansat cu mult foc, smulgând ropote de aplauze și simțindu-se adevărate vedete.\n\nDe menționat că aceasta a fost prima deplasare a copiilor în străinătate, în calitate de colectiv artistic. Mai mult, în afară de scena de la Sipoteni și cea din orașul Călărași, copiii nu au mai evoluat în fața unui public atât de mare.\n\n”Au dat tot ce-i mai bun din ei, iar spectatorii i-au răsplătit pe măsură. A fost o primă plecare, care i-a făcut să înțeleagă ce înseamnă o competiție de dans. Emoțiile lor au luat cote maxime, pentru că după ce au aflat că au luat primul loc, o altă veste i-a luat prin surprindere – aceea că au cucerit și Grand Prix-ul. Copiii au plâns și s-au îmbrățișat încontinuu și au înțeles de ce, cu câteva zile mai devreme, colegii lor de la Ansamblul ”Codrenii” de la Călărași plângeau și ei de fericire, bucurându-se la rândul lor de un premiu mare la alt festival”, ne-a povestit Gheorghe Furculiță. Potrivit lui, anume astfel de momente îi motivează pe copii să se lase modelați. ”Dacă nu există o motivație concretă, nu te ajută nici un fel de exemple. Pentru copii este suficient ca măcar o dată să trăiască emoțiile succesului, iar apoi lucrurile vin de la sine. Urmează să creștem nivelul, pentru a lăsa lucruri frumoase în urma noastră”, a mai adăugat coregraful.\n\nConcurența de la festival a fost una acerbă. Pentru că pe lângă moldoveni, pentru marele premiu au luptat mai multe colective din Bulgaria, Polonia, Georgia, și Ucraina, venind fiecare bine pregătiți de acasă.\n\nLuiza Trifan, una dintre membrii ansamblului, ne-a spus că a trăit niște emoții de o rară revelație atunci când a aflat vestea că au devenit învingătorii festivalului. ”Festivalul din Bulgaria mi-a adus multe amintiri de neuitat. Am reușit să fim buni datorită domnului Gheorghe Furculiță, care a avut răbdare cu noi și ne-a învățat să fim uniți. Am depus foarte mult efort și ne-am ales cu o experiență frumoasă, care va servi drept motivație pentru următoarele participări pe care le vom avea la diferite festivaluri”, a spus ea.\n\nȘi pentru Valeria Ghemu succesul înregistrat a reprezentat o experiență unică, pe care spune că nu ar fi trăit-o dacă nu exista insistența și dăruirea profesorului de dans. ”Am fost copleșiți de emoții până peste cap și cu toții am plâns de fericire atunci când am aflat că am ieșit învingători. A fost o experiență pe care cu siguranță nu o vom uita niciodată. Sunt mândră că fac parte din Ansamblul de Dansuri Populare ”Izvoraș”, a remarcat ea.\n\nDe altfel, călărășenii au făcut o tradiție din a cuceri scenele din Bulgaria, pentru că de la primul festival din anul 2005, atunci când tot sipotenenii au mers pentru prima dată, an de an dansatorii de la Călărași merg și culeg laurii. Încă nu a existat nicio ediție de la care aceștia să revină acasă fără succese frumoase.\n\nGheorghe Furculiță spune că toate acestea se datorează unei bune pregătiri, dar și costumelor noastre populare deosebite, zâmbetul și ținuta scenică, coregrafie aleasă, dar și muzică populară autentică. Se pare că toate luate în ansamblu cuceresc publicul la festivalurile de pe malul Mării Negre, unde nu există invidie între colective și conducători, mai ales că fiecare dintre ei e conștient câtă muncă se ascunde în spatele unei prestații scenice ”ca la carte”.\n\nAnsamblul de Dansuri Populare ”Izvoraș” a luat ființă acum 23 de ani la Sipoteni, iar după 12 ani în care a crescut dansatori talentați, Gheorghe Furculiță a luat o pauză și avea să revină acum doi ani, după ce la cârma ansamblului au stat alți doi conducători. Despre acest ansamblu, neîntrecutul coregraf spune că este ”un copilaș” al său, la care ține foarte mult.",
    "metadata": {
      "original_file": "Expresul_Calarasi_0283.html"
    }
  },
  {
    "title": "Orașul Călărași va deveni gazda turneului internațional la lupte libere",
    "content": "În perioada 19-21 mai în orașul Călărași se va desfășura turneul internațional la lupte libere ”Cupa Călărași – invită Constantin Cobîlean” ediția XXXX.\n\nPotrivit organizatorilor, scopul acestui turneu este întărirea relațiilor de prietenie cu sportivii din alte orașe și raioane ale țării, popularizarea luptelor libere și perfecționarea măiestriei tinerilor luptători, pregătirea lor pentru campionatele Europene și Mondiale.\n\nLa competiție sunt admiși: Seniorii cu greutatea cuprinsă între 61kg- 97kg, anul nașterii 2004-2006 cu categoria de greutate 57-92kg, anul nașterii 2008-2009: 48-80kg, anul nașterii 2010-2012: 29-38kg și pentru fete, anul nașterii 2008-2010: 49 și 62kg.\n\nAstfel pe 19 mai în incinta Școlii Sportive din Călărași, vor sosi participanții i-ar ulterior aceștia vor fi cântăriți. Turneul se va desfășura în zilele de 20 și 21 mai în localul Școlii Sportive Specializate de Rezerve Olimpice “Constantin Cobîlean”.\n\nÎn total au fost pregătite 100 de medalii care își așteaptă campionii și premianții turneului jubiliar XXXX “Cupa Călărași – invită Constantin Cobîlean”.",
    "metadata": {
      "original_file": "Expresul_Calarasi_0329.html"
    }
  },
  {
    "title": "Copia celebrului Turn Eiffel de la Paris ar putea fi construită și în orașul Călărași. Ideea aparține unui consilier",
    "content": "La Călărași ar putea fi construită o copie a celebrului Turn Eiffel de la Paris. Această inițiativă aparține unui consilier, Grigore Balan, care spune că de mai bine de opt se gândește la ideea de a înălța acest turn chiar în inima orașului Călărași. ”După mine, o asemenea construcție ar atrage o mulțime de turiști la Călărași și, astfel, am putea crește nu doar imaginea localității, ci și nivelul de bunăstare a locuitorilor”, spune dânsul.\n\nLa moment, Grigore Balan spune că nu are decât o schiță a acestei construcții metalice mărețe și este prematur să vorbim despre costuri, însă este cert că nu va fi cheltuit niciun ban din bugetul de stat. „Am dus careva discuții cu mai mulți oameni de afaceri din oraș, cu cetățeni care-și iubesc localitatea, precum și cu cei din diasporă, așa că ne vom uni eforturile și vom realiza o lucrare de care să ne mândrim cu toții”, a subliniat Grigore Balan.\n\nDe fapt, ceea ce își propune să realizeze călărășeanul, este o construcție cu trei nivele care va presupune și un spațiu pentru un mini-muzeu, o cafenea și o zonă de belvedere. „Odată ridicat, turnul va fi dat în gestiunea primăriei, va oferi locuri de muncă, se vor încasa taxe din vânzări, din bilete, din spațiile comerciale date în arendă, iar bugetul primăriei va avea doar de câștigat”, mai adaugă călărășeanul.\n\nLa rândui, Victor Ambroci, primarul de Călărași, crede că, până la urmă, orice idee merită împărtășită, are dreptul la existență și poate fi consultată cu ceilalți cetățeni ai orașului. „De fapt, consilierii locali au dreptul de a iniția și de a aproba decizii, asta este și menirea lor, iar noi îi încurajăm pe toți să fie activi și să vină cu idei și proiecte din cele mai diverse, care vor fi supuse de fiecare dată consultărilor publice și celorlalte etape impuse de lege”, a menționat dânsul.\n\nIdeea creării unui turn, a fost susținută de unii călărășeni pe rețelele sociale, iar de unii – deloc. La postarea lui Grigore Balan: „Cu bucurie și entuziasm, vă invităm să visați alături de noi la un oraș plin de frumusețe și inspirație. Imaginați-vă un nou proiect care va defini orașul nostru – un turn impunător, asemănător celebrului Turn Eiffel din Paris, dar cu o identitate proprie și unică, care va reflecta spiritul și caracterul nostru….”, Vica Lozinschi, specialistă turism, a venit cu un comentariu: „Sper să nu vă supărați… un turn Eiffel în Călăraşi va fi o copie provincială, fără prea multă valoare pentru generațiile vechi şi cu siguranță un simbol ridicol şi depăşit pentru tineri. Călăraşul ar avea nevoie de un simbol, dar gândit deştept, care să însemne ceva pentru locuitori, care să reprezinte nişte valori ale locuitorilor. Eu am avut multă treabă cu turismul în multe țări şi sigur vă pot spune că nici un turist nu va veni în Călăraşi să vadă turnul Eiffel, dar vor veni sigur mulți să vadă ce adevăruri au descoperit Călărăşenii despre viață şi ce vor să transmită viitorului”.\n\nLa rându-i, Grigore Balan a venit și cu o explicație: „Chiar dacă pe rețelele sociale au apărut mai multe comentarii care critică ideea, vreau să vă spun că subiectul a fost pus în discuție la ultimile consultări publice. Cred că 99% dintre cei prezenți au votat și au susținut ideea, mai ales că suntem înfrățiți cu regiunea Villefranche, avem strada Bojole botezată după orașul francez cu același nume, iar la ei există o stradă – Călărași”.\n\nConsilierul susține că parcul unde va fi instalat turnul nu va avea de suferit, pentru că la bază vor sta doar cele patru picioare ale turnului. Acestea nu vor afecta căile de acces sau spațiile verzi.",
    "metadata": {
      "original_file": "Expresul_Calarasi_0112.html"
    }
  },
  {
    "title": "Un Târg de Crăciun, care a inclus și un gest de caritate, a unit călărășenii din întreg raionul",
    "content": "Raionul Călăraşi are propriul Târg de Crăciun. Acesta a fost deschis la sfârșit de decembrie, în scuarul Consiliului raional și a adunat sute de oameni dornici de a alege cele mai frumoase cadouri de Crăciun pentru cei dragi: de la decorațiuni handmade și aranjamente festive, la accesorii lucrate manual, obiecte de meșteșugărit, jucării, vinuri și dulciuri delicioase, produse apicole și altele.\n\nTârgul de Crăciun este rezultatul colaborării dintre direcțiile Consiliului raional Călăraşi responsabile de cultură, învățământ și economie. Evenimentul a fost presărat de colinde, urături și cântece aduse de colectivele artistice din întreg raionul, iar produsele expuse pentru cumpărători au fost realizate de elevii de la mai multe instituții de învățământ, de meșterii populari din zonă, dar și de producătorii locali.\n\nOrganizatorii s-au gândit că sărbătorile pot deveni și mai luminoase atunci când se fac gesturi de suflet. Așa ca au pregătit o cutie pentru colectare de fonduri, în care oamenii au lăsat care și cât au putut pentru o familie din satul Săseni. Familia are nevoie de susținere pentru a acoperi cheltuielile de tratament peste hotare pentru fiul lor Vladislav, elev in clasa a IX-a, diagnosticat cu cancer.\n\nDumitru Trifan, șeful Direcției Cultură și Turism Călăraşi, spune ca evenimentul a întrecut toate așteptările și va continua și în anii care vin. ”Tradițional, la fiecare sfârșit de an desfășuram un festival al tradițiilor de iarnă. În acest an a venit ideea de a organiza un târg, iar lumea a fost receptivă și a venit în număr mare, atât cu produse de vânzare, cât și pentru a cumpăra și a face gesturi de caritate. Ne bucurăm că evenimentul a reușit, mai ales că au venit, în număr mare, instituțiile de învățământ, iar tânăra generație va avea de învățat din acest exercițiu de solidaritate. Vom continua tradiția începută, inclusiv pentru a promova meșterii populari și producătorii locali”, a declarat Dumitru Trifan.\n\nOalele cu sarmale ale celor de la Liceul Teoretic ”Vasile Alecsandri” din orașul Călăraşi au fost, de departe, cel mai atractiv punct al târgului, iar oamenii au stat în rând ademeniți fiind de aroma îmbietoare a acestora. Ina Tihon, directoarea liceului, spune ca a acceptat provocarea elevilor săi și a rămas surprinsă de succesul sarmalelor fierbinți. ”Ideea a venit de la membrii consiliului de elevi și uite că succesul a fost unul pe măsură. Suntem bucuroși că putem oferi pe această cale o mână de ajutor unui copil aflat în dificultate”, ne-a spus Ina Tihon.\n\nVictoria Guzic a adus de acasă o multitudine de accesorii handmade. Meșterița spune ca participă cu regularitate la târgurile care se organizează în oraș și ca acestea sunt foarte binevenite nu doar în această perioadă a anului. ”Cu mare plăcere particip la astfel de evenimente. Târgul de Crăciun este un bun prilej de a realiza articolele confecționate manual, dar și de a socializa, de a lega prietenii. Prin astfel de târguri, orașul devine mai frumos și mai atractiv”, a punctat Victoria Guzic.\n\nOamenii au avut de ales dintr-o gama variată de produse. Pe Lilia Rață am surprins-o cumpărând cu tablou realizat de un copil de la Școala de Arte ”George Enescu”. Ea spune că a fost uimită să descopere un astfel de târg în inima orașului și că va reveni și la anul pentru a-și alege ceva frumos. ”Am descoperit un târg minunat, am cumpărat un tablou, am mâncat sarmale… Cu siguranță vom reveni și la alte ediții, poate chiar vom aduce și noi ceva pentru a vinde”, ne-a spus Lilia Rață.\n\nRodica Ianovițchi spune că a trăit emoții frumoase la Târgul de Crăciun și că astfel de evenimente sunt un adevărat balsam pentru suflet. ”Am fost surprinsă de mulțimea de oameni care au venit la târg. Bucatele tradiționale au fost de-a dreptul uimitoare și am gustat din sarmale, clătite și fel de fel de prăjituri. Este un eveniment organizat la superlativ”, a opinat Rodica Ianovițchi.\n\nBanii adunați în cadrul Târgului de Crăciun, dar și la alte două spectacole dedicate sărbătorilor de iarnă ce s-au ținut la Casa Raională de Cultură ”Ion Ungureanu”, circa 12 mii de lei, au ajuns la familia din satul Săseni, raionul Călăraşi.\n\nUn reportaj foto de la târg poate fi văzut AICI.",
    "metadata": {
      "original_file": "Expresul_Calarasi_0407.html"
    }
  },
  {
    "title": "VIDEO / 450 de litri de zeamă au fost pregătite la Festivalul Zemii de la Sipoteni",
    "content": "În comuna Sipoteni a fost celebrată, în zi de duminică, zeama. În total, 450 de litri de zeamă au fost pregătiți la ceaun, la Festivalul Zemii, care s-a desfășurat pe 11 august. Evenimentul, devenit deja o tradiție, adună localnicii, diaspora și toți iubitorii de bucate tradiționale, scrie Moldova 1.\n\nBunica Evdochia din Sipoteni a fost cea care a pregătit 450 de litri de zeamă. Femeia, bucătăreasă cu o vechime de peste 35 de ani, spune că o zeamă autentică moldovenească se face fără grabă și cu suflet blând. „Niciun secret nu există, trebuie să știi cum să o faci, cu inimă și suflet blând mereu. E făcută cu găină de casă, cu tăieței de casă, cu borș de casă. Ca să faci o zeamă gustoasă trebuie multă carne ca să fie gustos ca la țară”, a mărturisit femeia.\n\nCea de-a doua bucătăreasă a fost Tatiana David. Pe lângă zeamă, femeia a decis să pregătească mai multe feluri de bucate tradiționale moldovenești: friptură de porc la cuptor, friptură de rățoi mut, plăcinte, etc.\n\nIubitorii de zeamă au făcut coadă pentru a se delecta cu o porție delicioasă de zeamă. „E foarte bună, în fiecare an venim aici pentru a mânca o farfurie de zeamă, înconjurați de natură și muzică bună, suntem mulțumiți. E preferata mea, fără zeamă nu pot trăi”, spune o vizitatoare.\n\n„E gustoasă, e bună, după părerea mea, e puțin dulcie nu știu de ce. Dacă ar fi să-i dau o notă, atunci ar fi un nouă, pentru 10 trebuie să mai lucrăm puțin”, menționează un tânăr.\n\n„Vinul e foarte bun, zeama după aia e perfectă. Ne-am dori să mai fie organizte astfel de evenimente, mai avem ocazia să ne mai întâlnim, să mai discutăm unii cu alții”, e de părere un alt vizitator.\n\nLa rându-i, Vasile Rață, primarul de Sipoteni spune că în celelalte ediții se organiza un festival-concurs unde toți aveau dreptul să participe. „Au fost ani când au participat și 10 – 12 concurenți. Anul trecut a fost o situație când nouă, juriului, ne-a venit foarte greu să apreciem participanții. De aceea, anul acesta, am hotărât să implicăm doar bucătarii pentru a pregăti o zeamă unică”, a relatat primarul.\n\nFestivalul Zemii de la Sipoteni a ajuns la cea de-a opta ediție.\n\nDe notat că, inițitiva de a organiza un Festival al Zemii a venit din partea autorităților publice locale după ce, în 2016, un copil de 9 ani, Daniel Rău, și-a expus dorința, prin intermediul unei emisiuni televizate, ca mama lui să pregătească o zeamă mare din care să guste tot satul.",
    "metadata": {
      "original_file": "Expresul_Calarasi_0057.html"
    }
  },
  {
    "title": "Primarul orașului Călărași a fost exclus din PAS",
    "content": "Primarul orașului Călărași, Ion Olari, vizat în cadrul mai multor cauze pornite pe fapte de corupție, a fost exclus din Partidul Acțiune și Solidaritate (PAS). Informația a fost confirmată pentru Cotidianul de purtătoarea de cuvânt a fracțiunii, Adriana Vlas.\n\nPurtătoarea de cuvânt a PAS a atestat că Ion Olari a fost membru al formațiunii.\n\n„Având în vedere gravitatea dosarului în care este vizat primarul de Călărași, acesta a fost exclus din partid. Investigarea faptelor de corupție comise de funcționari publici trebuie să aibă loc indiferent de afilierea politică a celor vizați”, a argumentat purtătoarea de cuvânt a PAS, Adriana Vlas.\n\nMenționăm că, în cadrul mai multor cauze pornite pe fapte de corupție la Călărași, ofițerii Centrului Național Anticorupție (CNA) au desfășurat marți, 31 ianuarie, 29 de percheziții care au vizat birourile de serviciu, domiciliile și automobilele persoanelor bănuite.\n\nPreședintele raionului Călărași – Ștefan Bolea, membru al Partidului Socialiștilor din R. Moldova (PSRM); primarul de Călărași – Ion Olari, dar și un șef de direcție din cadrul Consiliului raional Călărași, au fost reținuți. Aceștia sunt suspectați de fraudarea achizițiilor publice, dar și de alte abuzuri, comise în perioada anului 2022.\n\nPotrivit materialelor urmăririi penale, în perioada anului 2022, bănuiții ar fi creat o schemă de favorizare a unor agenți economici în schimbul unor bunuri, avantaje și mijloace bănești ce nu li se cuveneau. Prin urmare, pentru încheierea contractelor de achiziții publice, dar și pentru recepția lucrărilor, funcționarii ar fi perceput un comision de circa 10-15% din valoarea acestor contracte. Cel puțin 10 cazuri de fraudare a achizițiilor publice, cu implicarea agenților economici, dar și administratorilor, fondatorilor și angajaților unor companii, au fost depistate în cadrul investigațiilor, iar beneficiar efectiv al uneia dintre companiile implicate în schemă ar fi însuși primarul orașului Călărași.\n\nTotodată, în aceleași cauze sunt investigate și fapte de corupție, săvârșite de alți angajații publici, inclusiv din subordinea Ministerului Finanțelor, care ar fi acceptat și primit mită pentru a nu reflecta încălcările, relevate în cursul unui audit financiar, efectuat la primărie",
    "metadata": {
      "original_file": "Expresul_Calarasi_0391.html"
    }
  },
  {
    "title": "Pacienții din raionul Călărași, cu probleme respiratorii și alte afecțiuni medicale, vor fi asigurați cu oxigen medical",
    "content": "La Spitalul Raional Călărași a fost lansată platforma împreună cu stația generatoare de oxigen medical. Stația va fi utilizată pentru a produce oxigen în mod continuu, în cantități controlate, pentru a satisface necesitățile pacienților cu probleme respiratorii și alte afecțiuni medicale, care necesită oxigenoterapie.\n\nPotrivit Ministerului Sănătății , aceste dispozitive sunt esențiale în tratamentul pacienților care au dificultăți în a obține suficient oxigen.\n\nPrin urmare, proiectul presupune instalarea, în total, a patru stații generatoare de oxigen, la instituțiile medico-sanitare publice din Republica Moldova.\n\nLa Institutul de Ftiziopneumologie „Chiril Draganiuc”, Spitalul Raional Glodeni și Spitalul Raional Călărași acestea sunt deja instalate și urmează a fi conectate la începutul anului viitor, iar în ceea ce privește stația de la Spitalul Clinic al Ministerului Sănătății, lucrările urmează a fi demarate.\n\nAceastă inițiativă face parte dintr-un proiect mai amplu, desfășurat printr-un parteneriat între USAID și Fondul Global, în colaborare cu Organizația Globală FHI 360 și Unitatea de Coordonare, Implementare și Monitorizare a Proiectelor în Domeniul Sănătății.",
    "metadata": {
      "original_file": "Expresul_Calarasi_0186.html"
    }
  },
  {
    "title": "Mai multe sate din Ungheni și Călărași vor deveni sate europene",
    "content": "36 de proiecte de dezvoltare locală din Ungheni și Călărași au fost selectate pentru a fi finanțate din mijloacele Fondului național pentru dezvoltare regională și locală în perioada 2022-2023, în cadrul Programului Național de Dezvoltare Locală „Satul European”.\n\nDe menționat că, din totalul de 27 de proiecte depuse de autoritățile publice din raionul Ungheni, au primit aviz pozitiv – 19, iar din totalul de 24 proiecte depuse de autoritățile din raionul Călărași, 17 au fost selectate pentru a fi finanțate. În total au fost depuse 734 proiecte de către autoritățile publice locale din întreaga țară, fiind selectate 485 pentru a fi finanțate. Alte 240 au fost incluse în lista de așteptare.\n\nCele mai multe proiectele câștigătoare vizează construcția sau extinderea rețelelor de alimentare cu apă a localităților și a sistemului de canalizare.\n• Construcția rețelelor de alimentare cu apă în satele Coșeni, Țîghira, Zazulenii Vechi (comuna Negurenii Vechi\n• Construirea conductei de aducțiune spre satul Boghenii Vechi (comuna Boghenii Noi\n• Extinderea rețelelor de alimentare cu apă potabilă în satul Frăsinești (comuna Măcărești\n• Construcția rețelelor de apeduct, conectate la sonda arteziană Cangea din satul Bravicea\n\nInstalarea sistemelor se producere și furmizare a energiei folosind resurse regenerabile. În raionul Ungheni vor fi construite două centrale electrice fotovoltaice, una la Chirileni și alta la Bușila. La Călărași nu este niciun proiect finanțat la acest capitol.\n• Amenajarea unui scuar cu zonă de agrement la Hirova\n• Îmbunătățirea condițiilor de sport pentru copiii din orașul Călăraș\n\nCongresul Autorităților Locale din Moldova (CALM) a salutat această decizie importantă a guvernării pentru dezvoltarea locală, de a oferi posibilitatea majorității covârșitoare a administrațiilor publice locale aplicante să beneficieze măcar de un proiect, iar cele care nu au fost incluse în calitate de proiecte prioritare (din cauza punctajului acumulat), se regăsesc, totuși, în lista de rezervă și vor fi pasibile pentru finanțare, în dependentă de resursele disponibile suplimentare. „În general, considerăm că cea mai mare provocare pentru autoritățile statului în perioada următoare va fi de a atrage în domeniul de dezvoltare locală/regională, suficiente fonduri pentru a asigura acoperirea corespunzătoare cu resurse a acestui interes enorm, realități și capacități extraordinare demonstrate de către administrația publică locală în domeniul aplicării la fonduri”, a menționat Viorel Furdui, directorul executiv al CALM.",
    "metadata": {
      "original_file": "Expresul_Calarasi_0493.html"
    }
  },
  {
    "title": "Interviu / Doru Rîpa: ”Îmi iau energia din succes. Odată ce guști din el, ești înnebunit de dorința de a-l simți iar”",
    "content": "Doru Rîpa din Tuzara este o sursă constantă de energie și entuziasm. În luna august 2023 a mers în Statele Unite ale Americii, pentru că a devenit finalist al Programului Flex. Tânărul locuiește și învață acum într-o comunitate americană, având oportunități de a se implica în activități extra curriculare și comunitare. Despre cum se simte acolo, ne spune chiar el în interviul care urmează.\n\n– Ești foarte implicat în activități și știu că ai mai multe premii la activ. Povestește-ne un pic despre cele mai importante dintre acestea.\n\nCele mai mari realizări ale mele până acum au fost câștigarea unor fonduri în valoare de 500 de euro în cadrul Programului Joboteca, la Școala de vară de Antreprenoriat, cu ajutorul cărora am restaurat un teren de joacă pentru copii din comuna Tuzara. Și faptul că am trecut de toate etapele de selectare a Programului Flex, la fel, este un succes enorm pentru mine. În ambele cazuri a trebuit să dau dovadă de perseverență și să merg până la final, pentru a obține ce mi-am propus. Dacă este să vorbim despre școală, atunci anul trecut am mai reușit să obțin cinci locuri de I la olimpiadele raionale de matematică, informatică, fizică, istorie și limba și literatura română.\n\n– Ce așteptări ai de la experiența ta în SUA și cum crezi că îți va influența dezvoltarea personală și profesională?\n\nCred că această experiență mă va ajuta să mă dezvolt personal, făcându-mă mai independent, prin a-mi arăta cum să trăiesc singur, într-o altă țară, departe de familie și prieteni. Sper că voi continua prieteniile cu oamenii pe care i-am întâlnit și după ce voi reveni acasă. În plus, voi primi o diplomă care-mi va demonstra capacitățile și faptul că am terminat acest program cu succes. Aceasta îmi va oferi posibilitatea ca ulterior să pot aplica la universități americane, ușurându-mi procesul de a ajunge din nou aici.\n\n– Cum a fost adaptarea în Statele Unite ale Americii?\n\nCel mai greu mi-a fost la început să mă adaptez la noul fus orar, dar în maxim o săptămână m-am obișnuit și am revenit la rutina mea de zi cu zi. Am început să explorez și să învăț mai multe despre comunitatea în care am ajuns. În acest timp, fac multe ore de voluntariat, am cunoscut oameni minunați, care m-au făcut să mă simt ca acasă. Cultura americană este absolut diferită. Și când spun asta nu mă refer neapărat la tradiții și obiceiuri, ci la modul lor de a-și trăi viața. Spre deosebire de oamenii de la noi, care se axează cel mai mult pe muncă, americanii se bucură de plimbări, excursii, întâlniri cu prietenii, activități sportive și multe altele.\n\nSistemul școlar și programul de studii sunt complet diferite de cele cu care eram obișnuit la noi în țară. În școala mea există aproximativ trei mii de elevi în clasele X-XII și nu sunt divizați în clase cu A, sau B. Există o singură clasă de a X-a, una de a XI-a și tot așa. Fiecare elev își alege subiectele pe care și le dorește, în funcție de nivelul său de pregătire. Spre uimirea mea, aici nu ai doar colegi de aceeași vârstă la o materie anume. Spre exemplu, la orele de economie eu sunt singurul elev din clasa a XI-a, ceilalți fiind din clasa a XII-a.\n\n– Știu că o perioadă ai fost și președintele Consiliului local de tineri din orașul Călărași. Ce nevoi crezi că au tinerii în ziua de astăzi de la noi și ce le lipsește cu adevărat?\n\nTinerii de astăzi au nevoie de mai multe oportunități de dezvoltare personală, de angajare și de un mediu în care să se simtă ascultați și sprijiniți. Ne lipsește uneori acel sentiment de apartenență, de relevanță în societate și acest lucru poate fi abordat prin intermediul unor programe și inițiative, care să ne ofere o voce și oportunități de a ne valorifica potențialul. În Statele Unite ale Americii am descoperit că tinerilor chiar le este ascultată vocea, indiferent de cine sunt, cum sunt și care sunt nevoile acestora.\n\n– Ne poți spune câte ceva și despre pasiunile tale? Cu siguranță le ai…\n\nAm îndrăgit muzica de la o vârstă fragedă. Când aveam 7 ani, am intrat la Școala de Arte ”George Enescu”, unde am făcut cinci ani de acordeon. Apoi am început să studiez singur pianul, ca la vârsta de 15 ani să intru la aceeași școală. Muzica îmi ghidează orice activitate pe care o fac și mă ajută să-mi adun gândurile după o zi plină. Îmi plac și sporturile, precum volei și baschet. Dar marea mea pasiune sunt științele. Anume în acest domeniu intenționez să îmi continui studiile și pentru asta am decis să merg la Liceul Teoretic Republican ”Aristotel” din Chişinău, unde am fost admis în vara anului 2023. Aici sper să adun toate resursele și cunoștințele necesare.\n\n– Care este secretul prin care reușești să-ți gestionezi timpul pentru a fi eficient în toate activitățile în care te implici? Și… de unde atâta energie?\n\nIau energia din succes. Odată ce guști din el ești înnebunit de dorința de a-l simți iar. Pot zice că este ca un drog cu efecte pozitive. Sunt o mulțime de feluri de a pierde o zi, însă niciuna de a o întoarce înapoi. E foarte important să știi cu cine te asociezi, anturajul în care stai. Unele persoane nu îți fac bine, așa că trebuie să îndepărtăm de persoanele toxice din viața noastră, pentru că ne împing cu o scară mai jos, nelăsându-ne să trecem mai departe.\n\n– Unde te vezi tu peste vreo cinci ani. În Republica Moldova sau departe de hotarele ei?\n\nOricât de mult nu m-aș gândi, peste cinci ani mă văd tot în Republica Moldova. Cu toate că alte țări îți oferă oportunități și posibilități de a te dezvolta mai rapid, și acasă ți se pot oferi aceste oportunități, doar că într-un proces mai lent. Nu cunoaștem ce va fi peste un an, doi, trei, dar un lucru este cert: dacă muncim putem obține ceea ce ne dorim.\n\n– Există oameni sau modele de referință care te motivează în mod special?\n\nSigur că există. Și primul gând mereu pleacă la familie, la părinții mei, dar și la fratele meu mai mare. Cu toții m-au ajutat și mi-au demonstrat mereu că poți obține ceea ce îți dorești doar prin muncă asiduă. Consider că am moștenit de la ei cele mai bune calități, pentru că ei nu au frică de eșec și sunt mereu deschiși spre noi provocări.\n\nMereu am fost bântuit de un gând. Nu mi-ar plăcea să părăsesc această lume știind că doar am consumat bunurile ei, fără a oferi ceva în schimb. Anume din acest motiv îmi doresc să devin fizician, pentru a putea înțelege mai bine lumea, pentru a o putea salva și pentru a o ajuta să se dezvolte.\n\n– Care este cel mai mare obiectiv pe care îl ai în viață?\n\nUn obiectiv al meu este de a elibera oamenii dintr-o ceață și a le arăta efectele negative ale activității noastre zilnice – pentru a ajuta la vindecarea pământului.",
    "metadata": {
      "original_file": "Expresul_Calarasi_0169.html"
    }
  },
  {
    "title": "Noapte de groază pentru o femeie dintr-o localitate din raionul Călărași: Ar fi fost violată de un consătean",
    "content": "O femeie din comuna Sipoteni a cerut ajutorul poliției în dimineața zilei de 22 septembrie 2023, după ce ar fi fost agresată de un consătean. Informația a fost confirmată, pentru EXPRESUL, de șeful interimar al Inspectoratului de Poliție Călărași, Mihail Jacota.\n\nFemeia, care este pensionară, le-a povestit oamenilor legii că ar fi fost violată în propria casă de un individ în vârstă de 60 de ani din aceeași localitate. Victima susține că infractorul a aplicat forța fizică asupra sa și a agresat-o sexual, în repetate rânduri.\n\n„În jurul orei 06:55, poliția a fost sesizată de către o femeie precum că ar fi fost violată de un consătean. Grupa Operativă a Inspectoratului de Poliție Călărași s-a deplasat imediat la fața locului și a documentat cazul. Victima a fost transportată la Chișinău pentru efectuarea expertizei medico-legale”, a declarat Mihail Jacota.\n\nDeocamdată suspectul nu a fost localizat, iar oamenii legii depun eforturi pentru a stabili locul aflării acestuia. Pe cazul dat a fost intentat dosar penal în baza articolului 171, alineat 1, Cod Penal. Dacă va fi găsit vinovat, suspectul riscă ani grei de închisoare.",
    "metadata": {
      "original_file": "Expresul_Calarasi_0240.html"
    }
  },
  {
    "title": "De la începutul războiului, aproximativ două mii de ucraineni și-au găsit refugiu la Călărași",
    "content": "De la începutul războiului, mii de ucraineni încă continuă să-și părăsească țara pentru a-și salva viețile. Unii dintre ei şi-au găsit o a doua casă la Centrul de plasament temporar pentru refugiați din orașul Călărași. Aceștia au decis să rămână aici, în speranța că războiul se va sfârși în curând și se vor putea întoarce acasă.\n\nDin momentul izbucnirii războiului de agresiune pornit de ruși, aproximativ două mii de refugiați au fost găzduiți de familii de călărășeni, dar și de Centrul de plasament temporar din oraș. Centrul, care a fost deschis în sediul fostei Secții Covid la data de 28 februarie 2022, era modest la început, între timp însă a devenit un loc în care persoanele refugiate pot participa la un spectru larg de activități sociale și educative. Aici oamenii primesc trei mese pe zi și au parte de tot confortul necesar. După ce în centru a apărut o ludotecă pentru copii, dotată cu jocuri, cu multe cărți, dar și calculatoare, în curtea centrului a fost amenajat un teren cu aparate pentru fitness, iar femeile și persoanele în etate pot socializa într-o sală numită ”Spațiu sigur”.\n\nElena Rusu, șefa Direcției Asistență Socială și Protecția Familiei Călărași, spune că realizările au fost posibile datorită sprijinului oferit de mai multe fundații. ”Ne-am străduit pe tot parcursul acestor luni să le acordăm asistență și protecție corespunzătoare. Au fost încheiate acorduri de colaborare cu diferite organizații neguvernamentale, iar ca urmare am primit suport sub formă de produse alimentare, produse igienice, vouchere pentru diverse necesități. Echipele mobile ale Centrului de drept al avocaților, Moldova Project, cât și ale Organizației Copil Comunitate Familie Moldova au mers în teritoriu și le-au acordat asistență juridică, dar și psihologică refugiaților care au avut nevoie. Recent am încheiat un nou acord de colaborare, de data aceasta cu Consiliul norvegian de refugiați, grație căruia vom desfășura un șir de activități de socializare atât pentru persoanele adulte, cât și pentru copii”, a menționat ea.\n\nÎn centru există persoane care s-au mutat aici de mai bine de un an, iar ultimii refugiați au ajuns la centru în data de 13 iunie. Potrivit Danielei Grecu, coordonatoarea centrului, prin instituția de plasament au trecut până acum aproximativ 390 de refugiați, veniți din diferite regiuni ale Ucrainei. ”La moment în centru sunt cazate 44 de persoane care beneficiază de tot suportul necesar, inclusiv de serviciile unui educator, dar și ale unui psiholog. Centrul de drept al avocaților este cel care ne sprijină în oferirea protecției temporare. La moment aproximativ 90% din beneficiarii centrului beneficiază de protecția temporară solicitată”, ne-a spus Daniela Grecu.\n\nCea mai vârstnică persoană din centru are 95 de ani, iar cel mai mic dintre ei a împlinit zilele trecute un anișor. Printre oamenii care au ajuns la Călărași după ce au fugit din calea războiului se înscrie și Veronica, una dintre cele 5 femei din centru care și-au găsit între timp un loc de muncă la Călărași. Femeia are rădăcini într-un sat din raionul Ungheni și spune că la Călărași a găsit un loc care a întrecut toate așteptările: ”Am venit cu toată familia din regiunea Donețk, în centru este foarte bine, copiii merg la școală, eu – la lucru, iar condițiile sunt chiar mai bune decât la noi acasă. Suntem foarte, foarte mulțumiți, dar abia așteptăm să se încheie războiul și să ne putem întoarce, pentru că nicăieri nu este mai bine decât acasă”.\n\nLa moment, pe lângă cele 44 de persane cazate în centru, în 65 de familii-gazdă din localitățile raionului sunt plasați 129 de refugiați.",
    "metadata": {
      "original_file": "Expresul_Calarasi_0305.html"
    }
  },
  {
    "title": "Video / Turneul „Cupa Călărași- Invită Constantin Cobîlean” a întrunit peste 280 de atleți din țară și peste hotare",
    "content": "Peste 280 de atleți din opt țări s-au întâlnit pe 1 iunie la Călărași, la Turneul internațional de lupte libere „Cupa Călărași – Invită Constantin Cobîlean”. Acesta a constituit un minunat prilej pentru sportivi de a-și testa forțele și a face schimb prețios de experiență.\n\nÎntr-un cadru festiv, ceremonia de inaugurare a evenimentului a fost presărată cu discursuri motivaționale din partea oaspeților, cuvinte de laudă la adresa organizatorilor și multă recunoștință pentru faptul că sportul de performanță continuă să fie prezent la Călărași. „Călărașiul se bucură de rezultate extraordinare, iar în spatele acestor rezultate se află multe luni, mulți ani de muncă continuă, de fidelitate sportului. Aici vedem munca depusă de bravii sportivi, de comun cu antrenorii, care depun un efort considerabile pentru a obține aceste rezultate considerabile”, a menționat Nicolae Drăgănel, președintele raionului Călărași.\n\nPotrivit organizatorilor, scopul acestui turneu este întărirea relațiilor de prietenie cu sportivii din alte orașe și raioane ale țării, popularizarea luptelor libere și perfecționarea măiestriei tinerilor luptători, pregătirea lor pentru campionatele europene și mondiale.\n\n„Este un turneu remarcabil, foarte bine cunoscut la noi în țară. Îmi doresc ca acești copii care luptă azi pe saltea să devină viitori premianți și campioni europeni, mondiali și, de ce nu, olimpici”, a menționat Mihai Sava, arbitrul turneului.\n\nTurneul, care este un proiect de suflet al antrenorului Constantin Cobîlean, directorul Școlii Sportive Specializate de Rezerve Olimpice din Călărași, s-a desfășurat timp de câteva zile, oferind publicului spectator un șir de lupte de mare clasă și clipe feerice de sărbătoare sportivă.\n\n„Nu-mi imaginez viața fără lupte, fără discipolii mei, fără preocupările zilnice pe care le am în acest domeniu. În Școala din Călărași domină o adevărată atmosferă familială. Fiecare își cunoaște care-i este locul, ce responsabilități are. Nu aș schimba pentru nimic în lume această școală pe o altă instituție, oricât de performantă. Aici mi-am depus inima, aici am investit muncă și mi-am materializat visurile. Am pus mâna la reparații și la ridicarea pereților. Însă cel mai de preț lucru este colectivul creat aici, cu oameni de suflet și specialiști de forță”, menționează Constantin Cobîlean, antrenor emerit al Republicii Moldova.\n\nEste important de menționat că competiția a fost organizată pentru prima dată în anul 1982. Inițial aceasta purta denumirea de Cupa Primăverii, fiind redenumită ulterior în Cupa Călărași. Iar în 1987 la acest concurs au participat reprezentanți din 12 republici ale URSS.\n\n„Toți acești 41 de ani au adus glorie și recunoaștere Călărașiului. Acesta este un turneu educational, care educă tânăra generație și de la acest turneu mulți pornesc în sportul mare, în sportul de performanță”, a menționat și Veaceslav Manolachi, antrenor emerit al Republicii Moldova.\n\nAproape de un deceniu turneul se desfășoară în aer liber, pe un stadion construit cu sprijinul Federației Moldovenești de Fotbal.",
    "metadata": {
      "original_file": "Expresul_Calarasi_0094.html"
    }
  },
  {
    "title": "Peste 800 de terenuri situate în raza apeductului magistral Chișinău - Strășeni - Călărași, vor fi expropriate",
    "content": "Un număr de 821 de terenuri situate pe aria unde vor avea loc lucrările de construcție a apeductului magistral Chișinău – Strășeni – Călărași, declarate utilitate publică de interes național, vor trece provizoriu sau temporar în proprietatea statului, scrie ziarulnational.md.\n\nGuvernul a stabilit, printr-o decizie aprobată pe 1 noiembrie 2023, terenurile supuse exproprierii, mecanismul de soluționare a reclamațiilor și mecanismul de despăgubire, dar și componența Comisiei ad-hoc care va soluționa fiecare caz în funcție de necesități.\n\nAutoritățile au calculat și valoarea estimativă a despăgubirilor – 2,5 milioane de lei, bani achitați din bugetul de stat.\n\nLucrările de construcție a apeductului magistral Chișinău – Strășeni – Călărași, în rezultatul cărora circa 170 mii de cetățeni din localitățile raioanelor Strășeni și Călărași vor avea acces la apă potabilă din sursă sigură și la servicii calitative de aprovizionare cu apă, vor fi inițiate în scurt timp.\n\nConstrucția apeductului este finanțată de Guvernul Federal German, prin intermediul Băncii Germane de Dezvoltare KfW.",
    "metadata": {
      "original_file": "Expresul_Calarasi_0217.html"
    }
  },
  {
    "title": "Galaxia – este numele pe care-l va purta o ludotecă inaugurată la Liceul ”Mihai Eminescu” din Sipoteni",
    "content": "De o sărbătoare adevărată au avut parte zilele trecute elevii de la Liceul Teoretic ,,Mihai Eminescu” din Sipoteni, în mod special cei de la clasele primare, care au participat la ceremonia de inaugurare a unei ludoteci.\n\nSala pentru joacă din incinta liceului de la Sipoteni și-a deschis larg ușile la data de 15 martie, iar curtea s-a umplut de culoare pentru că au venit să vadă ludoteca nu doar copiii, ci și profesorii, părinți, precum și mai mulți oaspeți. Ludoteca de la Sipoteni este a 14-a la număr în Republica Moldova și poartă numele de ”Galaxia”.\n\nÎn ziua inaugurării, elevii s-au distrat alături de doi cosmonauți deghizați, care i-au îndemnat la activități educative în aer liber și la mai multe concursuri antrenante. În calitate de invitați speciali ai evenimentului au fost reprezentanții The Moldova Project, cei care au și realizat proiect ul, asumându-și toate cheltuielile pentru dotarea sălii de joacă cu toate cele necesare. Astfel, spațiul destinat în exclusivitate jocurilor și activităților educative pentru copii este unul foarte primitor, iar copiii își dau ghes aici după ore și chiar și în zilele de weekend.\n\nPotrivit lui Dumitru Bob, directorul liceului, ideea de a amenaja o ludotecă la Sipoteni a pornit în cadrul întâlnirilor avute cu cei de la The Moldova Project, care de mai multă vreme au grijă de copiii din familiile defavorizate din localitate. ”Ideea rezidă în posibilitatea de a le oferi copiilor din familii vulnerabile un loc de joacă ferit de pericole, unde să-și petreacă timpul liber în compania altor colegi, alegând jocurile de societate, sau alte ocupații atractive în detrimentul unor ocupații care nu le fac bine”, ne-a spus directorul, care a ținut să accentueze faptul că ludoteca îi primește pe toți 595 de elevi ai liceului, indiferent de statut social sau vârstă.\n\nÎn ludotecă activează doi coordonatori, care sunt gata să le ofere copiilor tot sprijinul de care au nevoie.\n\n”Sunt convins că ludoteca își va atinge scopul și va servi drept punct de întâlnire pentru copiii din comună, care vor socializa și vor lega prietenii. De altfel, de când au început să fie susținuți prin diverse moduri de The Moldova Project, mai mulți copii din școală și-au revizuit comportamentul problematic, iar asta nu poate decât să ne bucure. De acum încolo, aici, ei vor descoperi nu doar jocuri pentru toate gusturile și vârstele, ci și un colț de bibliotecă, o mașină de cusut la care-și vor putea antrena abilitățile, dar și multe alte lucruri atractive”, a ținut să adauge managerul școlii.\n\nE de menționat că Liceul ”Mihai Eminescu” s-a transformat în ultimii ani într-o instituție modernă, numărându-se printre primii șase beneficiari ai Proiectului „Reforma Învățământului în Moldova”. Eevii de aici învață într-o școală renovată capital, mobilată complet, dotată cu laboratoare performante și cu toate materialele didactice necesare desfășurării unui proces educațional de calitate. În plus, aici există o Jobotecă, o Clasă a Viitorului, o Clasă Fotbalistică, iar mai nou și o Ludotecă.\n\n”Suntem foarte bucuroși că le putem oferi copiilor din Sipoteni oportunități de dezvoltare, astfel încât procesul de învățare să fie unul cât mai interesant, iar deprinderile de viață să devină o prioritate”, a conchis Dumitru Bob.",
    "metadata": {
      "original_file": "Expresul_Calarasi_0352.html"
    }
  },
  {
    "title": "La Nișcani a fost amenajat un spațiu modern pentru odihnă și agrement",
    "content": "Grație Programului Național „Satul european”, în centrul localității a fost construită o Estradă de vară și amenajat terenul adiacent. Zona de agrement a fost dotată cu echipamente, inclusiv sportive. Totodată, a fost construit un stadion cu terenuri de volei, baschet, handbal și fitness. De asemenea, a fost amenajat un teren de joacă pentru copii. De acest spațiu vor beneficia circa 1900 de locuitori ai satului Nișcani, dar și din satele din împrejurimi.\n\nPotrivit primarului Petru Sorici, Estrada de vară va fi folosită ca loc de desfășurare a tuturor activităților cultural-artistice, în condițiile în care satul nu are casă de cultură. Totodată, aici urmează să se desfășoare concursuri și festivaluri raionale, precum și târguri ale meșterilor populari din regiune.\n\n„Această zonă nou construită aduce un suflu proaspăt localității și conferă un aspect autentic european. Mă bucur să văd seara, inclusiv în zilele de odihnă copii cu părinții lor, cupluri tinere și chiar vârstnici care se plimbă, joacă baschet, volei, handbal, sau fac exerciții la aparate. Acest lucru îmi dă speranța că satul va rămâne viu și populat în continuare”, spune primarul.\n\nValoarea totală a proiectului din Nișcani se ridică la circa 2,985 milioane de lei. Cu o contribuție de 27 de mii a venit și comunitatea.\n\nBanii au fost alocați de Guvernul Republicii Moldova, prin Fondul Național pentru Dezvoltare Regională și Locală.\n\nPână în prezent, în cadrul Programului Național „Satul European”, ediția 1, au fost finalizate 416 proiecte din totalul de 496 aprobate.",
    "metadata": {
      "original_file": "Expresul_Calarasi_0082.html"
    }
  },
  {
    "title": "În satul Săseni se găsește unul din cele mai vechi muzee din raionul Călărași",
    "content": "În satul Săseni se află unul dintre cele mai vechi muzee din raionul Călărași. Acesta datează din anul 1969 și a fost înființat la inițiativa pedagogilor și elevilor.\n\nIar Eleonora Nazaria lucrează ca și muzeografă de aproape 40 de ani. Dânsa își amintește că în anul 1969, muzeul activa în biserica din localitate. „Însă la inițiativa directorului de „Sovhoz”, din acele timpuri, Ivan Furculiță, muzeul a fost mutat în această clădire în care suntem acum. Aceasta e fosta ospătărie a „Sovhoz-ului. Cândva a fost aici și magazin”, spune Eleonora Nazaria.\n\nMuzeul de Istorie și de Studiere a Ținutului Natal din satul Săseni se află într-o căsuță veche țărănească, dar bine amenajată și îngrijită. Are o suprafață de 120 de metri pătrați și deține peste 9500 de exponate din diferite domenii: etnografie, numismatică, artă aplicată, pictură, sculptură, tehnologie, istorie, agricultură etc.\n\nUnul dintre cele mai vechi exponate din muzeu este un sfeșnic care a fost adus recent de către preotul din localitate. Acesta datează din 1830. Un alt exponat extrem de valoros este un teasc (presă manuală cu ajutorul căreia se storc strugurii, semințele plantelor oleaginoase etc. pentru a se obține mustul, uleiul) ce are o vechime de peste 100 de ani. „Chiar în aceste zile am primit o icoană veche, datată din 1930, de la Ana Enache, o locuitoarea satului Bahu. Această icoană ea a moștenito de la bunica sa”, spune muzeografa.\n\nPotrivit eleonorei Nazaria, pe teritoriul satului a fost găsită o comoară monetară însă acestea se află în proprietatea Academiei de Științe a Moldovei (AȘM). Astfel, potrivit Wikipedia, în anul 1973 într-o livadă din localitate a fost descoperit un tezaur monetar care conținea 272 monede de argint din timpul Hoardei de Aur (1313-1339), ungurești (1458-1490), lituaniene (1492-1506), turcești (1481-1512), precum și 27 monede vechi moldovenești din timpul domniei lui Bogdan III (1504-1517). Dintre aceste monede 89 se găsesc în muzeul localității, iar celelalte în Secția de Arheologie a AȘM.\n\nCel mai des pragul muzeului este călcat de elevi, iar pe timpul verii acesta este vizitat și de către localnicii din diasporă. Accesul este gratuit pentru toți vizitatorii.",
    "metadata": {
      "original_file": "Expresul_Calarasi_0128.html"
    }
  },
  {
    "title": "La Țibirica au fost renumărate buletinele de vot pentru alegerea primarului. Care este rezultatul",
    "content": "Duminică, 26 noiembrie 2023, la Țibirica, raionul Călărași s-au renumărat voturile. Decizia a venit din partea Comisiei Electorale Centrale, după contestația depusă de Ion Iurcu, candidat la funcția de primar al comunei Țibirica, din partea Partidului Politic „Partidul Acțiune și Solidaritate”\n\nUn singur vot a făcut diferența în turul doi al alegerilor locale generale din 19 noiembrie 2023 desfășurat la Țibirica. Ion Iurcu, candidatul PAS a pierdut alegerile la doar un vot diferență de contracandidatul său Iacob Proscurov.\n\nComisia Electorală Centrală a acceptat solicitarea de renumărare a buletinelor de vot venită din partea lui Ion Iurcu, iar duminica trecută s-a efectuat exercițiul. În rezultatul renumărării, ambii concurenți electorali au rămas cu un vot în minus. Respectiv, Ion Iurcu a rămas cu 374 de voturi, iar Iacob Proscurov, cu 375.\n\nContactat de Expresul, Gheorghe Iosob, președintele Consiliului electoral al circumscripției electorale raionale Călărași, nr. 9, a declarat că renumărarea voturilor s-a efectuat în conformitate cu hotărârea CEC, după ce buletinele au fost aduse de către colaboratorii Inspectoratului de Poliție la secția de votare, iar întregul proces de renumărare a fost înregistrat video.\n\nSe pare că securea războiului nu a fost încă îngropată între cei doi concurenți electorali, care au mai fost anterior primari la Țibirica.\n\n”La data de 27 noiembrie 2023 am primit o nouă contestație din partea lui Ion Iurcu, candidat la funcția de primar al comunei Țibirica, din partea Partidului Politic „Partidul Acțiune și Solidaritate”. La moment aceasta se examinează și urmează să luăm o decizie în acest sens” a declarat Gheorghe Iosob.",
    "metadata": {
      "original_file": "Expresul_Calarasi_0201.html"
    }
  },
  {
    "title": "Casa de Cultură din Sipoteni a fost modernizată",
    "content": "Casa de Cultură din Sipoteni a fost modernizată, fiind dotată cu 450 de scaune teatrale și 37 de unități de echipament și tehnică de sonorizare. Acest lucru a fost posibil grație Programului Național „Satul european”.\n\nInvestiția de 2,7 milioane de lei a fost făcută de către Guvernul Republicii Moldova și va aduce beneficii pentru cei 7000 de locuitori, inclusiv pentru cei 466 de membri ai colectivelor artistice.\n\nAcest proiect permite organizarea mai multor evenimente culturale și artistice în Casa de Cultură, precum și asigurarea nivelului înalt de confort pentru spectatori. ‘’ Am aplicat la acest program anume pentru a moderniza casa de cultură, pentru că atât mobilierul, cât și echipamentele de sonorizare earu foarte învechite’ ’ , spune Vasile Rață, primarul de Sipoteni.\n\n’’Suntem consumatori extraordinari de cultură aici la Sipoteni și desigur, condițiile prielnice pentru desfășurarea oricărei activități din domeniu sunt mai mult decât necesare. Satul European este o inițiativă extraordinară, mai avem pe lista de așteptare încă multe alte inițiative pe care ne dorim să le implementăm. Ne dorim să dezvoltăm localitatea noastră la cel mai înalt nivel’ ’, a menționat și Aliona Rău, directoarea Școlii de Arte din localitate.\n\nProiectul de dezvoltare locală reprezintă un pas important în sprijinirea dezvoltării culturale a comunității locale. Eforturile depuse de Ministerul Infrastructurii și Dezvoltării Regionale prin ONDRL pentru îmbunătățirea infrastructurii culturale din 52 de localități, arată angajamentul față de dezvoltarea durabilă și prosperitatea comunităților.\n\nTotodată, Oficiul Național de Dezvoltare Regională și Locală subliniază că până în prezent au fost finalizate alte 14 proiecte similare. În total s-au finalizat 93 de proiecte prin Programul „Satul european”.",
    "metadata": {
      "original_file": "Expresul_Calarasi_0344.html"
    }
  },
  {
    "title": "Săptămâna aceasta, copiii din 3 localități din raionul Călărași vor beneficia de servicii stomatologice gratuite",
    "content": "În perioada 11-15 decembrie, echipele mobile de stomatologi se vor afla în 3 localități din raionul Călărași. Specialiștii vor presta gratuit servicii stomatologice copiilor, comunică moldpres.md.\n\nPotrivit Companiei Naționale de Asigurări în Medicină, în această săptămână, medicii se vor afla: în perioada 11-13 decembrie – în Horodiște, Ursari, Căbăiești raionul din Călărași.\n\nConform sursei citate, săptămâna trecută, în jur de 250 de copii au fost consultați de medicii stomatologi.\n\nCNAM a specificat că în această săptămână, echipele mobile de medici finalizează programul pentru anul curent de acordare a consultațiilor profilactice finanțate din fondul măsurilor de profilaxie.",
    "metadata": {
      "original_file": "Expresul_Calarasi_0190.html"
    }
  },
  {
    "title": "Târgul Meșterilor Populari și Antreprenorilor locali a revenit la Călărași",
    "content": "Voie bună, cântece de veselie, lume îmbrăcată în port popular, o multitudine de obiecte lucrate manual și produse autohtone – toate au putut fi găsite duminică, 24 iulie, la Călărași, unde s-a desfășurat un veritabil Târg al Meșterilor Populari și Antreprenorilor locali.\n\nȘi în acest an, Târgul Meșterilor Populari și Antreprenorilor Locali a fost organizat de Direcția Cultură și Turism Călărași în colaborare cu Consiliul raional și Direcția Economie, Agricultură și Dezvoltare Rurală. Evenimentul, care a ajuns la cea de-a treia ediție, s-a ținut chiar în inima orașului, în parcul de lângă Consiliul raional.\n\nÎn total, la târg au participat 33 de meșteri populari din diverse regiuni ale țării, precum și 20 de antreprenori locali. Astfel, vizitatorii au putut alege dintr-o gamă variată de lucrări realizate manual, precum: ceramică, broderii, haine naționale, obiecte împletite din fibre vegetale, articole din piele, din blănuri, obiecte cioplite în lemn și multe altele. Pe de altă parte, producătorii au adus cu sine o varietate mare de fructe de sezon, brânzeturi, vinuri, bere artizanală, produse apicole, dar și articole vestimentare, etc.\n\nMeșterul popular Eugenia Moldovanu spune că până acum nu a ratat nicio ediție a târgului de la Călărași și nu ratează ocazia de a veni aici cu obiectele sale realizate din fibre vegetale. „Am venit de la Bălți, pentru a treia oară la acest minunat târg și voi veni și la edițiile care vin cu pălării, clopoței, omuleți, mana pământului , îngerași și tot felul de suvenire pentru toate gusturile. Mă simt la Călărași ca la mine acasă.”, a declarat Eugenia Moldovanu, care este și membră a Uniunii Meșterilor Populari din Moldova.\n\nSandu Tataru a adus la târg vinuri de la Pitușca: „Am revenit cu vinuri noi, atât din 2021, cât și din 2020. Vinuri mai seci și mai dulci, pentru toate gusturile”, a specificat el.\n\nDumitru Trifan, șeful Direcției Cultură și Turism Călărași spune că în acest an, numărul de participanți a întrecut toate așteptările. „Oamenii au venit într-un număr impunător, la fel cum au făcut-o și meșterii populari și producătorii locali. Ne gândim deja să identificăm pentru anul viitor o zonă și mai extinsă, pentru a încăpea cu toții și a savura din frumusețile lucrate manual de acești meșteri veniți din toate regiunile țării”, a punctat dânsul.\n\nPe tot parcursul evenimentului de la Călărași au evoluat colectivele artistice ”Plai de dor” de la Pîrjolteni și ”Frunză de dor” de la Pitușca, dar și soliștii locului, care au creat o atmosferă de sărbătoare, iar oamenii nu s-au lăsat împrăștiați nici de ploița care a venit pe neașteptate. Copiii s-au bucurat de o zonă doar a lor, unde au sărit pe tobogane și trambuline, fiind pictați pe față în cele mai variate culori.\n\nAtât meșterii populari, cât și producătorii locali au primit diplome și mici atenții din partea organizatorilor, care și-au propus astfel să-i încurajeze, dar și să-i motiveze să mai vină și în anii următori la târg.",
    "metadata": {
      "original_file": "Expresul_Calarasi_0485.html"
    }
  },
  {
    "title": "La Călărași, polițiștii au dat start Campaniei ,,Împreună pentru siguranța ta”, ediția 2023",
    "content": "Polițiștii din Călărași au dat start Campaniei ,,Împreună pentru siguranța ta – ediția 2023″. Evenimentul s-a desfășurat în ziua de 17 august în Piața Unirii din orașul Călărași, iar cetățenii au fost familiarizaţi cu rolul polițiștilor în comunitate, cu serviciile pe care le prestează, cu sarcinile și prioritățile acestora – toate cu scopul de a consolida relația dintre cetățeni și forțele de ordine.\n\nPolițiștilor de la Călărași li s-au alăturat pompierii și salvatorii, colegii de la Serviciul Chinologic al Poliției de Fontieră, Centru mobil de prevenire, Secția Pază de Stat, Centrul Prietenos Tinerilor „Vita-Longa”, Filiala de „Cruce Roșie”, Inspectoratul de Probațiune, voluntari și alții.\n\nPotrivit lui Mihail Jacota, șeful interimar al Inspectoratului de Poliție Călărași, consolidarea relației dintre cetățeni și forțele de ordine este o prioritate a instituției pe care o conduce. ”Am demarat această campanie cu susținerea administrației publice locale, dar și cu serviciile desconcentrate. Ținta campaniei este de a informa cetățenii despre activitățile pe care le desfășoară organele de forță, în special poliția, cum să intervină într-o situație sau alta și care este și importanța și suportul celorlalte servicii în rezolvare succes a problemelor. Ne dorim o societate mult mai informată și mai deschisă spre colaborare”, a declarat dânsul.\n\nCei prezenți la eveniment au fost dornici de a se implica în competițiile sportive organizate de polițiști, participând la probele de ridicare a greutăților și armwrestling, iar cei mici s-au aventurat în jocuri interactive și distractive despre regulile de siguranță în trafic și siguranța online și au fost curioși să exploreze mijloacele speciale ale poliției sau ale pompierilor. De departe, cel mai atractiv moment pentru toți a fost prestația unui câine polițist, dar și realizarea baloanelor de săpun sau prelevarea amprentelor digitale.\n\nReprezentanții instituțiilor partenere au avut doar cuvinte de laudă la adresa organizatorilor, reiterând importanța de a „sparge” barierele de comunicare cu cetățenii.\n\n”Ne-am propus astăzi să reducem riscurile prin non-comunicare cu copiii, îndemnându-i să exploreze tehnica noastră din dotare. Discutăm despre regulile de siguranță contra incendiilor, contra caniculei, precum și despre alte situații de risc, așa încât să fim cu toții mult mai pregătiți în situațiile neprevăzute în care ne putem pomeni”, a spus Sergiu Balinschi, șeful Serviciului Prevenție din cadrul Secției Situații Excepționale Călărași.\n\nPrezentă la eveniment, Tatiana Rotari, șefa-adjunctă a Oficiului Teritorial Ungheni al Cancelariei de Stat, a declarat că astfel de evenimente sunt extrem de binevenite în comunitate. ”Consider că anume astfel de activități sunt necesare pentru a spori legătura dintre servicii și populație. Am îndemnat cetățenii să fie cooperanți cu serviciul poliției și cred că scopul evenimentului de astăzi a fost atins”.\n\nCampania „Împreună pentru Siguranța Ta”, lansată de către Ministerul Afacerilor Interne al Republicii Moldova, se desfășoară în întreaga republică pe tot parcursul lunii august. Iar angajații Inspectoratului de Poliție Călărași promit să revină cu noi proiecte pentru a oferi siguranță întregii comunități.",
    "metadata": {
      "original_file": "Expresul_Calarasi_0256.html"
    }
  },
  {
    "title": "Care va fi soarta noului incinerator de deșeuri medicale, construit la Călărași",
    "content": "În ultimii doi ani, s-au cheltuit din banii publici peste jumătate de milion de lei pentru construcția unui incinerator de deșeuri medicale, aflat pe un câmp deschis, ce aparține comunei Tuzara, deși primăria Primăria nu a emis pentru asta nici certificat de urbanism, nicio autorizație de construcție. Acest fapt a fost confirmat de Ludmila Burghelea, primara comunei Tuzara.\n\nPentru că nu are toate documentele în regulă, incineratorul de deșeuri nu este funcțional.\n\n„Expresul” a efectuat o solicitare pe platforma „Vreauinfo.md” , cerând informații privin soarta încăperii incineratorului de deșeuri medicale, cu o suprafață de 13 metri pătrați, construit contra sumei de 288 de mii de lei.\n\nRăspunsul a venit de la Consiliul raional Călărași: „La etapa actuală, clădirea este transmisă Consiliului Raional Călărași în baza contractului de comodat de către primăria orașului Călărași. Pe motiv că din 01.01.2023 au intrat în vigoare modificările la Legea nr. 411 din 28.03.1995 cu privire la ocrotirea sănătății, prin care din subordonarea Consiliului raional, spitalul a trecut în subordinea Ministerului Sănatății, soluția identificată anterior nu este aplicabilă. Astfel, sunt identificate mai multe soluții care urmează a fi coordonate cu instituțiile publice vizate pentru a putea soluționa problema”.\n\nDespre ce ”soluție identificată anterior” ar fi vorba, nu este clar în răspunsul oferit de Vasile Timofte, președintele interimar al raionului, precum nu sunt clare nici celelalte ”mai multe soluții” care ar urma să fie coordonate.\n\nTotodată, Vasile Timofte menționează faptul că Spitalul raional Călărași a procurat incineratorul pentru deșeuri medicale, iar acesta urmează a fi pus în funcțiune. „În anul 2021, prin alocarea contribuției necesare pentru ca Spitalul raional Călărași să procure incineratorul pentru deșeuri medicale, a fost o tentativă de soluționare a problemei de către Consiliul Raional Călărași. Deoarece la data de 1 ianuarie 2023, spitalul a trecut în subordinea Ministerului, iar clădirea selectată pentru amplasarea incineratorului este în proprietatea primăriei Călărași, Consiliul orășenesc Călărași urmează să aprobe transmiterea clădirii către spitalul raional pentru a rezolva problema”.\n\nAcest material este realizat în cadrul campaniei de promovare organizată de către A.O. „Juriștii pentru Drepturile Omului” și este parte a proiectului „Presa în sprijinul democrației, incluziunii și responsabilității în Moldova” (MEDIA-M), finanțat de USAID, Ambasada Britanică și implementat de Internews în Moldova și Freedom House, care are ca scop promovarea dezvoltării mass media independente și profesioniste, și crearea unui sector media mai rezistent la presiunile politice și economice.\n\nConținutul acestui material nu reflectă în mod necesar viziunea Ambasadei Britanice, USAID sau a Guvernului Statelor Unite.",
    "metadata": {
      "original_file": "Expresul_Calarasi_0313.html"
    }
  },
  {
    "title": "Copiii de la un centru de plasament din Călărași - ajutați să-și dezvolte abilități de viață și carieră",
    "content": "Recent, copiii de la Centrul de asistență specializată și plasament temporar ”Epitrop” din Călărași au vizitat Incubatorul de afaceri din oraș. Cele câteva ore au trecut pe neobservate, iar copiii au rămas entuziasmați de unele descoperiri făcute în instituție.\n\nCentrul ”Epitrop” funcționează de mai bine de 14 ani, găzduind sute de copii din familii defavorizate, iar spectrul de servicii de care beneficiază aici copiii este unul complex. Aici ajung copii separați de părinți, cei care au ajuns victime ale violenței, neglijării, exploatării și traficului, și chiar copii cu dizabilități.\n\nPotrivit formatorului Ecaterina Nacu, experiența de a vizita companii de succes este una nouă pentru copiii de la centru. ”Scopul acestei vizite este de a le dezvolta diverse abilități și poate chiar de a le dezvolta spiritul antreprenorial”, a declarat Ecaterina Nacu.\n\nLa rândul său, Victor Ambroci, managerul Incubatorului, este de părere că spiritul antreprenorial se poate dezvolta de la vârste fragede, iar instituția primește frecvent copii în vizită. ”Explicăm totul pe înțelesul lor și le oferim ocazia de a se familiariza cu activitatea celor 42 de rezidenți pe care-i avem în instituție și care desfășoară activități de o mare diversitate. Astfel îi motivăm ca în viitor să-și aleagă o profesie sau poate chiar un model de afaceri”, a spus el.\n\nCopiii au rămas copleșiți de cele văzute la Incubatorul de Afaceri. Ancuța nu se putea dezlipi de tabla interactivă descoperită în unul dintre birourile instituției și a afirmat că se va face neapărat pictoriță. Frățiorul ei, Grigore, nu-și putea lua ochii de la o mașină electrică descoperită în curtea incubatorului și este convins că atunci când va crește, va face totul ca să poată conduce un astfel de autoturism. Antonela deja se visează cântăreață, pentru că a rămas fermecată de studioul de înregistrări pe care l-a vizitat. Iar Murat își va alege profesia de instructor auto, pentru că i-a plăcut o școală auto în care a intrat. Copii și-au exprimat dorința de a reveni la Incubatorul de afaceri și de a se familiariza și cu restul afacerilor ce se dezvoltă aici.\n\nActivitatea a fost organizată în cadrul proiectul ”De la Vulnerabilitate la Incluziune”, implementat de Asociația Obștească ”PRODOCS”, cu sprijinul financiar al Fundației pentru Copii ”Pestalozzi” din Elveția.\n\nScopul proiectului, care se desfășoară în perioada 2020 – 2022 și în alte cinci raioane (Anenii Noi, Drochia, Hîncești, Telenești și Ștefan Vodă), este de a contribui la îmbunătățirea accesului la educație de calitate pentru copii aflați în situație vulnerabilă și sporirea șanselor de incluziune în comunitate\n\nProiectul se bazează pe 4 programe, după cum urmează:\n• Program destinat copiilor din cele 7 Centre de plasament incluse în proiect, care urmărește dezvoltarea abilităților de viață și carieră a acestora;\n• Program destinat părinților și/sau familiilor extinse ale copiilor din cele 7 Centre de plasament pentru copii, având ca scop dezvoltarea abilităților și cunoștințelor de îngrijire și protecție a copiilor săi;\n• Program destinat profesorilor din cele 10 instituții de învățământ partenere proiectului și care are ca scop consolidarea cunoștințelor, atitudinelor și practicilor în domeniul educației incluzive și lucrului cu copii din grupurile vulnerabile;\n• Program orientat spre consolidarea cunoștințele și competențele echipelor multidisciplinare din raioanele partenere în monitorizarea accesului copiilor la educație de calitate în perioada postplasament.\n\nÎn cadrul aceluiași proiect, în anul trecut s-a reușit oferirea suportului școlar pentru 106 copii din centrele de plasament, ce a determinat creșterea performanței școlare a copiilor în situație vulnerabila cu 0,27 unitati a și imbunatatirea frecventei scolare de la 25 % la 94,6%.\n\nDatorită activităților proiectului, 78 de părinți ai copiilor plasați în centre de plasament au beneficiat de suport pentru a-și dezvolta abilitățile părintești și a îmbunătăți relațiile cu copii săi. Miza este de a crea un mediu familial favorabil pentru reintegrarea copiilor în familiei și asigurarea dezvoltării armonioase a acestora.\n\nUn aspect important este implicarea profesorilor în procesul de crearea unui mediu școlar incluziv. Urmare a instruirilor organizate în cadrul proiectului, cca 139 de profesori aplică calitativ metode educaționale incluzive.\n\nProiectul ” De la Vulnerabilitate la Incluziune” pune accent nu doar pe oferirea suportului copiilor plasați în centrele de plasament, dar și monitorizarea situației acestora în perioada post plasament. Acesta este orientat pentru a promova incluziunea socio-școlară a copiilor aflați în siuație vulnerabilă, schimbarea opiniei comunității și implicarea tuturor, de la mic la mare, în crearea unui mediu socio-școlar benefic pentru dezvoltarea fiecărui copil.",
    "metadata": {
      "original_file": "Expresul_Calarasi_0461.html"
    }
  },
  {
    "title": "Incendiu la Călărași. Un bărbat a fost internat la spital cu arsuri grave",
    "content": "O explozie urmată de incendiu, provocată de utilizarea necorespunzătoare a benzinei pentru aprinderea focului în sobă, s-a produs într-o gospodărie din orașul Călărași. Incidentul, raportat în seara de 27 octombrie, a cauzat rănirea gravă a unui bărbat de 45 de ani, care a suferit arsuri pe circa 80% din suprafața corpului. Victima a fost preluată de echipajul medical și transportată la spitalul raional, pentru tratament de urgență, transmite IPN.\n\nTrei echipaje de salvatori și pompieri au intervenit rapid, pentru a localiza și lichida incendiul, reușind să stingă focul în jurul orei 18:59. Suprafața afectată de flăcări a fost de 25 de metri pătrați.\n\nÎn aceeași zi au mai fost înregistrate două incendii grave, unul în satul Cocieri, raionul Dubăsari, și altul în satul Corpaci, raionul Edineț, ambele soldându-se cu pierderi de vieți omenești.\n\nPotrivit Inspectoratului General pentru Situații de Urgență (IGSU), numărul incendiilor produse din imprudență sau nerespectarea regulilor antiincendiare este îngrijorător. De la începutul acestui an s-au produs 1327 incendii, după care au decedat 75 de persoane, inclusiv 3 minori.\n\nIGSU face apel la cetățeni să respecte măsurile de securitate la utilizarea sobelor și aparatelor de încălzit, evitând utilizarea lichidelor inflamabile și respectând toate normele de prevenire a incendiilor.",
    "metadata": {
      "original_file": "Expresul_Calarasi_0031.html"
    }
  },
  {
    "title": "Parcare de biciclete - în curtea unui gimnaziu de la Călărași",
    "content": "Elevii Gimnaziului din satul Vălcineț, raionul Călărași, au participat la un proiect în cadrul căruia vor beneficia de finanțare pentru a amenaja o parcare de biciclete chiar în curtea instituției. Ei spun că de acum înainte vor opta pentru mijloace de transport ecologice.\n\nVor merge la școală… pe două roți. În curtea Gimnaziului din satul Vălcineț va apărea foarte curând o parcare pentru biciclete. Ada Negru, directoarea instituției, care mai e și profesoară de biologie și educație pentru sănătate, spune că împreună cu elevii săi și-au propus să încurajeze astfel promovarea transportului prietenos mediului.\n\n„Este un proiect important și foarte așteptat de elevii din instituție, mai ales că în cadrul orelor promovăm cât mai mult modul sănătos de viață și tot ce ține de ecologie. Ne propunem ca până la finele lunii să fie și instalată parcarea pentru biciclete, iar în drumul lor spre casă, copiii să transmită mesajul și celor pe care-i întâlnesc. Astfel, sperăm că vor prelua exemplu de la noi și grădinița, primăria, precum și restul localnicilor. Totul începe de la școală”, a punctat Ada Negru.\n\nParcarea pentru biciclete este una dintre realizările din cadrul proiectului ”Eco-inițiative în parohiile din România și Republica Moldova”, desfășurat de Misiunea Socială Diaconia. Potrivit Danielei Groza, coordonatoare de voluntari, scopul proiectului este de a crea lideri locali care să conștientizeze societatea cu privire la nevoia de a proteja mediul înconjurător și de a economisi resursele naturale.\n\n„Timp de aproape un an am lucrat cu copiii de la Vălcineț pentru a implementa proiecte ecologice. Astfel, am abordat diferite tematici legate de ecologie, de modul sănătos de viață, de cum avem grijă de mediul înconjurător, acțiunile pe care le facem și cât de prietenoase sunt ele cu mediul etc. Parcarea pentru biciclete vine să încurajeze modul sănătos de viață și transportul prietenos mediului. A fost o plăcere să colaborăm cu cei de la Vălcineț și mai avem încă de lucrat împreună, pentru că mai sunt trei luni de proiect”, a declarat Daniela Groza.\n\nElevii sunt încântați de ideea de a avea o parcare de biciclete în curtea școlii, pentru că unii dintre ei au de parcurs distanțe mari în fiecare dimineață, iar astfel și-ar putea scurta considerabil timpul pentru a ajunge la școala.\n\nGheorghe Pîrciu este în clasa a IX-a, ne-a spus că obișnuiește să vină cu bicicleta, iar de acum încolo o va face mai des, mai ales că va avea un loc sigur în care o poate lăsa. ”Parcurg zilnic în jur de trei kilometri într-o direcție, iar uneori chiar și patru, depinde pe unde aleg să vin. Nu merg pe un drum asfaltat, așa că bicicleta este cea mai bună soluție. Până acum o lăsam în ograda unui prieten, care trăiește aproape de școală. E o idee foarte bună această parcare, pentru că voi sta liniștit că nimeni nu umblă la ea și nu o fură, deoarece au existat și astfel de cazuri”, ne-a spus Gheorghe.",
    "metadata": {
      "original_file": "Expresul_Calarasi_0174.html"
    }
  },
  {
    "title": "VIDEO / Pentru o zi, dansul a pus stăpânire pe comuna Dereneu",
    "content": "La sfârșit de mai, comuna Dereneu din raionul Călărași s-a cutremurat de bătute, sârbe și hore care de care mai apăsate și mai săltărețe, pentru că anume atunci în localitate a fost sărbătorit dansul popular.\n\nCea de-a treia ediție a ,,Festivalului Dansului Popular Moldovenesc” a adunat în acest an nu mai puțin de 19 colective de dansatori – un număr record înregistrat până acum. Totodată, la această ediție, festivalul s-a transformat într-unul internațional, pentru că printre participanți s-au înscris și două colective de dansatori din județele Brăila și Mureș, România.\n\nNu mai puțin de 450 de dansatori s-au întrecut în măiestrie și mișcări care de care mai complicate și spectaculoase, iar publicul a savurat din complexitatea coregrafiilor și unicitatea interpretărilor. Preț de o zi, Casa de Cultură din Dereneu a fost împânzită de costume populare, de ritmuri apăsate, muzică bună și multă veselie, iar fiecare colectiv a prezentat în scenă câte două dansuri.\n\nColective de dans venite din România, dar și din municipiul Chișinău, satele: Dereneu, raionul Călărași, Vorniceni, raionul Strășeni, Chiștenița, raionul Telenești, dar și din orașele Călărași, Telenești, Drochia, Ocnița, Strășeni, Ungheni, Rezina, Soroca și Râșcani au strălucit, la propriu, pe scenă.\n\nFestivalul a început în fața școlii din localitate cu un alai al colectivelor. Astfel, sub acordurile Fanfarei ”Trompetele Argintii” venite tocmai de la nord, din orașul Drochia, cu chiote și voie bună, dansatorii au ajuns la casa de cultură.\n\nCopiii au avut o zonă de recreere special amenajată pentru ei și s-au putut bucura de ceea ce au descoperit aici. Magia ritmului popular a domnit la Dereneu, acolo unde dansul este la el acasă datorită lui Petru Rutcovschi, conducătorul artistic al colectivului de dans ,,Andrieș” din localitate, care deja de 52 ani duce faima satului prin dans. În acest an, cei de la Dereneu au participat cu două colective, pentru că molipsiți de dragostea pentru dans, mai mulți copii din Valea Culei vin de câteva ori pe săptămână la Dereneu, la repetiții. ”Vin copii din satele de prin vecinătate, care pe jos, care cu bicicletele, doar pentru a fi parte din ansamblul ”Andrieș”, ne-a spus Vasile Revenco, primarul de Dereneu.\n\nColectivele participante au primit diplome, trofee, premii speciale și o mare de aprecieri. În aceeași zi, în cadrul festivalului a fost organizată și o expoziție de desene, semnată de Nadea Revenco, o tânără pictoriță de la Școala de Arte ”George Enescu” din orașul Călărași. Totodată, mai mulți meșteri populari din diverse regiuni ale țării au amenajat expoziții cu vânzare de lucrări de artizanat.\n\nPrimarul de Dereneu, spune că ediția dina cest an a fost una foarte reușită. ”A fost totul minunat, chiar peste așteptările noastre. Ne propunem ca în următorii ani să primim la Dereneu colective din și mai multe țări. Anul acesta am avut parte și de susținerea materială a Consiliului raional Călărași, dar și a celor de la Drochia, în persoana vicepreședintelui de acolo Ion Dascăl, dar și a mai multor consăteni”, a accentuat primarul.\n\nPotrivit primarului, obiectivul autorităților publice este să promoveze valorile neamului, dansul și portul popular. „Faptul că am avut alături dansatori de toate vârstele, deja ne face să credem că există continuitate pentru ceea ce ne-au lăsat strămoșii ca moștenire”, a conchis Vasile Revenco.",
    "metadata": {
      "original_file": "Expresul_Calarasi_0318.html"
    }
  },
  {
    "title": "Promovarea Sănătății Mintale la Călărași: Succesul „Școlii de Vară” pentru actorii comunitari",
    "content": "La începutul lunii iulie, la Călărași s-a desfășurat „Școala de Vară” pentru o parte dintre actorii comunitari ai raionului Călărași. Potrivit organizatorilor, scopul principal al acestei tabere de vară, a fost promovarea sănătății mintale în această regiune.\n\nEvenimentul a reunit reprezentanți ai administrației publice locale și nu doar, care le-au oferit ocazia de a acumula informații valoroase despre diverse aspecte ale sănătății mintale. Participanții au învățat despre impactul stigmatizării în comunitate, importanța comunicării empatice și ascultării active, precum și strategii de intervenție timpurie și prim ajutor psihologic. De asemenea, evenimentul a fost un prilej pentru crearea unei rețele de actori comunitari dedicați promovării sănătății mintale.\n\nPe parcursul celor trei zile intensive, pline de emoții și informații prețioase, formatorii activității, Cornelia Adeola, psihoterapeut și psiholog, și Izabela Moroz, psiholog, au reușit să creeze o atmosferă de bine și să transmită cunoștințe esențiale pentru îmbunătățirea stării de sănătate mintală în comunitate.\n\nPotrivit Ionelei Tatarciuc, coordonatoarea proiectului, acesta vizează îmbunătățirea serviciilor de sănătate mintală și creșterea gradului de conștientizare a importanței sănătății mintale la nivel comunitar. „Această inițiativă a demonstrat încă o dată importanța colaborării între diferite structuri și instituții pentru atingerea unui obiectiv comun: promovarea sănătății mintale și îmbunătățirea calității vieții în raionul Călărași. Actorii comunitari, echipați acum cu informații și abilități esențiale, sunt pregătiți să contribuie la crearea unui mediu mai sănătos și mai empatic pentru toți membrii comunității”, a conchis dânsa.\n\nDe menționat că, „Școala de Vară” a fost implementată în cadrul proiectului „Sănătatea mintală – resursa vitală”, finanțat de Guvernul Elveției prin intermediul proiectului moldo-elvețian „Mensana – Suport pentru reforma serviciilor de sănătate mintală în Moldova”.",
    "metadata": {
      "original_file": "Expresul_Calarasi_0066.html"
    }
  },
  {
    "title": "Membrii Consiliului local al Tinerilor din orașul Călărași s-au întâlnit și au discutat despre problemele prioritare",
    "content": "Membrii Consiliului local al tinerilor din orașul Călărași, alături de câteva zeci de voluntari de aceeași vârstă cu ei, s-au întrunit la o masă rotundă la care s-au discutat mai multe subiecte prioritare.\n\nRezultatele activității Consilului local de tineri din orașul Călărași au fost discutate la o întrunire organizată în contextul Zilei Naționale a Tineretului. Cei mai merituoși consilieri, care s-au remarcat prin activism și implicare, au primit diplome și cărți din partea autorităților.\n\nLa eveniment a fost invitat și Roman Andriiv, președintele Platformei naționale a tinerilor pentru participare activă, care le-a promis tinerilor consilieri de la Călărași suport metodologic, traininguri și chiar schimb de experiență cu organizații similare din municipiul Chișinău. ”Mă bucur să descopăr la Călărași tineri activi, care sunt gata să realizeze activități pentru a-i face simțită prezența în procesele decizionale și pentru a se implica în acțiuni comunitare. Văd în ei foarte mult entuzism și cred că acest consiliu are un viitor promițător”, a declarat Roman Andriiv.\n\nCea care coordonează grupul de tineri consilieri este Aurica Amariei, specialist în tineret și sport la Primăria orașului Călărași. Potrivit ei, activitatea a fost un bun prilej pentru a stabili priorități și pentru a trasa noi obiective. „Activitatea este parte din suita de evenimente desfășurate la Călărași în contextul Decadei Tineretului”, a menționat Aurica Amariei.\n\nPe parcursul întrunirii au fost puse în discuție mai multe întrebări: Cum putem face Consiliul local al tinerilor să devină unul mai calitativ, cu mai multă implicare și cu un impact mai mare în societatea? Cum putem să ne dezvoltăm fiecare în pare în cadrul consiliului? Care sunt capacitățile de care are nevoie un consilier? Și la toate aceste întrebări, s-a încercat a găsi soluții.\n\nÎntrunirea tinerilor a culminat cu un exercițiu democratic. Aceștia au ales, prin vot secret, un nou președinte al Consiliului local al tinerilor. Din cei șase concurenți, cele mai multe voturi le-a acumulat Doru Rîpa, care o va înlocui la șefia consiliului pe colega sa mai mare Marina Parfeni. Tânăra l-a felicitat pe noul președinte și i-a urat succes: ”Ședința de astăzi a fost sfârșitul mandatului meu de președinte, dar cu siguranță că nu e sfârșitul activității mele în cadrul consiliului. Sunt convinsă că noul președinte va face față tuturor provocărilor”.\n\nLa rândul său, Doru Rîpa a promis să îndreptățească așteptările tuturor celor care i-au acordat vot de încredere: ”Le mulțumesc tuturor celor care m-au votat. Mă voi implica activ, voi utiliza toate cunoștințele pe care le am și voi apela la persoanele mai experimentate pentru a face acest consiliu și mai bun”.\n\nÎn aceeași zi tinerii au stat de vorbă cu un consilier orășenesc pentru a afla mai multe despre această funcție. Totodată, aceștia au fost informați de specialiștii primăriei despre diverse proiecte în care pot fi parte, dar și despre oportunitățile pe care le oferă acestea.",
    "metadata": {
      "original_file": "Expresul_Calarasi_0436.html"
    }
  },
  {
    "title": "Scuarul de pe strada Biruința din orașul Călărași va fi modernizat",
    "content": "Centrul orașului Călărași va avea un nou aspect. În scrurt timp, vor începe lucrările de modernizare a scuarului de pe strada Biruința, care se află în imediata apropiere a stadionului central.\n\nAici vor avea loc lucrări de modernizare, amenajare și dotare a unui scuar cu suprafața de 2,4 hectare, va fi amenajat un spațiu multifuncțional de joacă pentru copiii cu vârsta cuprinsă între 3 și 14 ani, cu suprafața de 1280,6 metri pătrați, un spațiu pentru sport activ cu suprafața de 680 metri pătrați, un rollerdrom de 879,7 metri pătrați. Totodată va fi amenajată o suprafață de 7437 metri pătrați de drum și pavaj de acces, va fi construit sistem de iluminat energo-eficient și va fi construită o platformă de colectare a deșeurilor. „Cetățenii se vor bucura de un confort sporit într-o zonă sigură.”, a menționat primarul de Călărași, Victor Ambroci.\n\nValoarea totală a proiectului constituie 21 milioane 258 mii 395 lei. Finanțarea va fi acoperită în proporție de 85 la sută din Fondul Național pentru Dezvoltare Regională și Locală (FNDRL), cu o contribuție de 15 % a Primăriei orașului Călărași.\n\nPotrivit finanțatorilor, proiectul are ca scop îmbunătățirea accesului pentru 16400 de locuitori ai orașul Călărași la spații publice verzi și sigure, incluzive și accesibile din zona centrală a orașului.\n\nIdeea de a moderniza scuarul a venit acum câțiva ani, spune primarul de Călărași. Astfel, a fost elaborat proiectul tehnic, după care a fost aplicat proiectul și primăria orașului Călărași a obținut finanțarea. „De 30 de ani orașul Călărași nu a avut reabilitat niciun parc. Acest prim proiect ne motivează să continuăm. Avem elaborate proiecte tehnice și pentru alte parcuri și scuaruri în oraș. O idee de proiect este deja depusă de comun cu primăria Miroslava, județul Iași. Cetățenii se vor bucura de un confort sporit într-o zonă sigură. Vom continua să aplicăm proiecte pentru a dezvolta zone verzi și sigure pentru cetățenii orașului Călărași”, a conchis primarul.",
    "metadata": {
      "original_file": "Expresul_Calarasi_0123.html"
    }
  },
  {
    "title": "Interviu / Primarul de Tuzara: „Am venit la cârma primăriei ca să facem schimbări și nu putem veni acum cu afirmații de genul: îmi pare rău”",
    "content": "Timp de 10 ani a lucrat ca și polițist, în serviciul ordine publică. A fost șef al sectorului de poliție nr. 3 Horodiște. Apoi, a fost și șef al Biroului de Înmatriculare a Transportului Auto la Călărași. Iar la 15 noiembrie a fost ales la funcția de primar. Este vorba de Ion Rîpă, primarul comunei Tuzara, care de mai bine de jumătate de an de la preluarea mandatului, lucrează pentru bunăstarea cetățenilor din cele trei sate componente care intră în componența comunei Tuzara: Tuzara, Seliștea Nouă și Novaci.\n\nCe v-a determinat să candidați la funcția de primar?\n\nAici m-am născut, aici am învățat, aici sunt buneii, părinții. Aici am activat în ultimii 4 ani ca și polițist de sector, aici sunt eu și familia mea. Și mai cred că schimbarea trebuie să vina de la noi, cei mai tineri.\n\nLa alegerile locale din noiembrie 2023, ați fost susținut de un partid politic. Ce v-a determinat să intrați și în politică?\n\nEu consider că un primar are nevoie de susținerea unui partid politic, pentru că, în primul rând, are o echipă de consilieri în spate cu care lucrează cot la cot. În al doilea rând, are și susținerea partidului.\n\nAcestea au fost criteriile pentru care am decis să candidez din partea unui partid, pentru că nu putem face lucrurile singuri, fără susținerea cuiva. Am mai avut o tentativă la alegerile din 2019, dar a fost o diferență de vreo 20 de voturi față de primarul ales, atunci, în al doilea tur.\n\nNu vă pare rău de decizia luată?\n\nDesigur că nu îmi pare rău. Atunci când am candidat, mi-am asumat niște lucruri, și le-a asumat și familia mea, am sondat situația.\n\nAm venit la cârma primăriei ca să facem schimbări și nu putem veni acum cu afirmații de genul: îmi pare rău. Familia mea este conștientă că atunci când nu vin la timp acasă, înseamnă că am de lucru, și stie că atât familia e importantă pentru mine, cât și primaria împreună cu toți cetățenii din comună. Mi-am asumat niște responsabilități și trebuie să merg înainte 4 ani, cel puțin.\n\nAveți mai bine de jumătate de an de când ați fost investit în funcție. Ce ați reușit să realizați în acest timp?\n\nDin momentul în care am preluat mandatul de primar, o perioadă destul de lungă am fost implicat în salubrizarea comunei. Aici am avut toată susținerea comunității, de care sunt mândru. Omenii au reacționat la orice apel de mobilizare făcut de administrația publică locală în interesul comunei.\n\nTotodată, am reușit să depunem dosarul spre finanțare la programul „Satul European”. Am mai depus la două proiecte transfrontaliere. Nu ne rămâne decât să așteptăm rezultatele.\n\nAm obținut avizul general pozitiv de la Ministerul Infrastructurii și Dezvoltării Regionale a Planului Urbanistic General. Acest lucru este o mândrie pentru noi, mai ales că suntem prima primărie din țară care a obținut aviz pozitiv a Planului Urbanistic General.\n\nSă înțeleg că ați reușit să intrați în esența lucrurilor?\n\nDa, și aici voi face trimitere la activitatea pe care am avut-o anterior la Inspectoratul de Poliție Călărași. Se știe că serviciul securitate publică este un serviciu care implică mai multe activități, apoi având experiența de conducător la Biroul de Înmatriculare Transport Auto mi-a fost ușor să mă încadrez în funcția de primar, dar, desigur, în tandem cu zile întregi de lectură a legislației.\n\nCe ați „moștenit” de la fosta conducere?\n\nCu ceva sold în cont și cu o echipă profesionistă, destul de caldă și primitoare. O spun cu toată responsabilitatea că în primăria Tuzara sunt angajate persoane care știu ce fac și cum fac.\n\nDeci ați avut cu ce și cu cine începe lucrul…\n\nPentru mine a fost greu, deoarece o dată cu fosta conducere a plecat din funcție și secretarul consiliului comunal. Și eu am fost acel care ieșeam zilnic la ora 22.00 din primărie. Pe pracursul zilei de lucru încercam să mă implic în rezolvarea problemelor comunității, iar după ora 17.00, când toți plecau acasă, eu rămâneam și rezolvam alte probleme legate de secretariat, studiam… Am angajat în funcția de secretar pe contracandidatul meu Iacob Mândrescu, pe care l-am încurajat să depună actele pentru această funcție și chiar își face bine meseria. Chiar sunt bucuros că noi, cei de la primăria Tuzara, am lăsat în spate campania electorală și azi muncim cot la cot pentru bunăstarea cetățenilor din cele trei localități.\n\nNu, eu am început cu proiectele de la zero, dar fosta conducere a adus o contribuție semnificativă la realizarea planului urbanistic general.\n\nCare sunt cele mai stringente probleme ale comunei care necesită rezolvare?\n\nAlimentarea cu apă a satului Novaci este cea mai importantă problemă care necesită rezolvare imediată. Până în 2024, conducerile de până acum, nici locale, nici naționale, nu au îngropat în pământ niciun metru de furtun. Nu este alimentată nicio casă cu apă. Dacă la Seliștea Nouă și Tuzara peste 90 la sută din populație este alimentată cu apă, atunci la Novaci – 0%. La capitolul canalizare suntem mai în urmă, dar lucrăm și la acest capitol.\n\nAți menționat că ați depus la proiectul „Satul European”. Pentru ce proiecte?\n\nAm depus un proiect pentru schimbarea totală a iluminatului stradal în Tuzara. Acesta a fost primul iluminat stradal instalat în comună, cam prin anii 2005, dar și conectarea a 40% la Seliștea Noua, care nu este iluminată deloc. L-am depus spre finantare și sperăm să avem și un aviz pozitiv de la autorități.\n\nCe planuri de viitor aveți pentru acest mandat?\n\nAșa cum am menționat și mai sus, Tuzara și Seliștea Nouă sunt conectate peste 90% la apeduct, și 60% la sistemul de canalizare. Urmează și ridicarea nivelului de trai la Novaci. Apoi, populația din aceste sate are nevoie de o amenajare pentru a bucura ochiul, dar și reparația drumurilor, dar nu văd rezolvarea în viitorul apropiat.\n\nCât timp i-ar trebui comunei Tuzara să „înflorească”, cum credeți?\n\nPentru un primar care se dedică și acolo unde este finanțare, cred că un mandat de 4 ani este destul pentru a crea condiții bune de trai pentru locuitorii unei comune sau localități, dar unica problemă este finanțarea și avem ce avem.\n\nSunt oameni plecați peste hotare și din comuna Tuzara, ca de peste tot. Influențează cumva lipsa lor dezvoltarea economică a localității?\n\nPoate o să pară puțin mai neobișnuit, dar pot spune cu exactitate că cinci familii mi-au dat asigurări că pe parcursul anului 2024, vor să se întoarcă definitiv acasă. Dar dacă ne afectează cumva dezvoltarea economică a localității lipsa lor – nu! Ne afectează doar faptul că rămân casele părăsite, ne afectează că părinții bătrâni sunt abandonați, sau copii rămân fără grija părintească, în unele cazuri. Atât!",
    "metadata": {
      "original_file": "Expresul_Calarasi_0089.html"
    }
  },
  {
    "title": "După mai mulți ani de muncă în străinătate, doi soți au amenajat o salină la Călărași",
    "content": "O familie din orașul Călărași a amenajat o salină artificială în localitate, inspirându-se de la încăperile similare pe care le-au văzut în Italia și România. Deschiderea oficială a avut loc ieri, 15 decembrie, iar oamenii care au aflat noutatea, au și început să le bată la ușă încă de mai demult.\n\nCamerele de sare care au fost amenajate la subsolul Incubatorului de Afaceri din orașul Călărași par niște peșteri albe care te îmbie să rămâi acolo cât mai mult timp. Soții Vasile și Liliana Stasiuc au lucrat mai mulți ani în străinătate, iar atunci când au revenit acasă și-au pus pe roate o afacere în domeniul construcțiilor. De ceva vreme însă, atunci când au descoperit că și în Moldova există o echipă care poate dota încăperi saline, și-au propus să închirieze un spațiu pentru a-l amenaja la Călărași.\n\nLiliana Stasiuc spune că, având trei copii, a văzut efectele salinoterapiei în repetate rânduri, iar acum vrea să-i convingă şi pe ceilalți călărășeni că sarea poate avea și efecte benefice pentru sănătate. ”Prima dată am testat această experiență în Italia, când eram însărcinată cu primul copil. Am fost uimită de efectele imediate pe care le-am resimțit, așa că atunci când soțul a venit cu ideea, am acceptat imediat. Aici se pot trata nu doar afecțiunile căilor respiratorii, dar și cele de piele și chiar neurologice. Spațiul în care ne găsim calmează, reduce stresul și anxietatea. Cu toții știm cât costă acum medicamentele și ce efecte adverse pot dezvolta în timp. Aici însă totul este natural și nu există niciun fel de riscuri”, ne-a spus proprietara primei saline de la Călărași.\n\nÎn salina proaspăt amenajată sunt peste patru tone de sare, iar investițiile făcute ajung până acum la aproximativ 600 de mii de lei. Sarea este importată din Turcia şi Himalaya şi îmbogățește aerul cu ioni negativi. Salina este amenajată astfel încât să fie un bun spațiu pentru recreere, având și televizor, cărți, reviste bune de citit , jucării, iar cei mici se pot distra aici ca pe o plajă de nisip. Soții Stasiuc promit că nu vor opera cu prețuri mari și că acestea vor fi adaptate inclusiv în funcție de numărul membrilor unei familii care intră în salină.\n\nVictor Ambroci, managerul Incubatorului de Afaceri din orașul Călărași spune că noii rezidenți vor aduce plusvaloare instituției și vor diversifica gama de servicii pe care le pune la dispoziție acest edificiu.\n\n”Misiunea incubatorului este de a susține, iniția și dezvolta afacerile la nivel regional. Salina cu siguranță va crea noi oportunități și diversifica , iar cetățenii vor beneficia de servicii calitative și inovative acasă. E o afacere care și aspectul economic, dar și social, pentru că știm cu toții că sănătatea este o prioritate”, a conchis Victor Ambroci. \n\n Deschiderea salinei este programată pentru data de 15 decembrie 2022, iar cei nteresați sunt așteptați la eveniment pentru a testa proprietățile curative ale acesteia și a afla alte detalii care-i interesează.\n\nÎn Republica Moldova există la ora actuală peste 30 de saline.",
    "metadata": {
      "original_file": "Expresul_Calarasi_0420.html"
    }
  },
  {
    "title": "În parcul din Sipoteni se construiește o scenă de vară multifuncțională",
    "content": "La Sipoteni, este în plină construcție scena de vară multifuncțională. Aceasta este construită chiar în parcul din localitate. Potrivit autorităților, aici vor fi organizate toate activitățile culturale care se vor desfășura la Sipoteni.\n\nPotrivit Tatianei Chitoroagă, director executiv al Asociației Obștești „Baștina Sipoteni”, obictivele proiectului sunt promovarea valorilor cultural-artistice autohtone și naționale, spectacole, dansuri – favorizarea accesului a unui număr cît mai mare de spectatori la evenimentele care se vor petrece în localitate. „Copiii pot participa la diferite activități, ateliere cu jocuri care se vor petrece în zilele de sărbătoare, în aer liber”, a subliniat dânsa.\n\n„Prin construcția scenei de vară, noi vom diversifica și extinde activitățile noastre în aer liber într-un format nou. Totodată vom promova și dezvolta tradițiile și obiceiurile locale. Promovăm cultura și implicarea în activități a copiilor, tinerilor, adulților și a seniorilor din localitate, pentru a combate, într-un anumit fel, dependența de telefoane”, spune și Zinaida Chitoroagă, vicepreședinta Asociației Obștești „Baștina Sipoteni”.\n\nDe menționat că proiectul ,,Construcția scenei de vară multifuncționale în parcul din comuna Sipoteni”, este finanțat prin intermediul Programului „Diaspora Acasă Reușește DAR 1+3”. Valoarea totală a proiectului este de 470 mii lei, dintre care contribuția Guvernului Republicii Moldova – 250 mii lei, a primăriei Sipoteni – 165 mii lei și 5000 de lei este contribuția unui agent economic din localitate. Restul 50 mii de lei va fi contribuția localnicilor. În acest sens, pe rețelele sociale sunt afișate conturile la care localnicii, dar și diaspora, pot să contribuie cu o anumită sumă pentru realizarea proiectului.\n\nSe preconizează ca lucrările de construcție asupra scenei să fie finalizate până la sfârșitul acestui an.",
    "metadata": {
      "original_file": "Expresul_Calarasi_0070.html"
    }
  },
  {
    "title": "Un cuplu ”de aur” din orașul Călărași a fost felicitat de întreg colectivul primăriei",
    "content": "Săptămâna trecută, o pereche ”de îndrăgostiți” cu părul cărunt și mâinile bătătorite, din orașul Călărași, a fost felicitată de angajații primăriei orașului Călărași cu ocazia împlinirii a jumătate de secol din ziua căsătoriei. Evenimentul a fost unul plin de emoție și amintiri, mai ales că cei doi soți nu au bănuit că vor fi aniversați în prezența atâtor oaspeți.\n\nProfund emoționați, Gheorghe și Maria Nastas din orașul Călărași și-au povestit istoria unei jumătăți de secol trăite împreună. Cei doi soți au recunoscut că au trecut prin multe încercări în cei cincizeci de ani de viață conjugală, dar le-au depășit pe toate cu multă răbdare.\n\nÎntrebată despre care este „ingredientul” unei căsnicii de lungă durată, Maria Nastas a spus: ”Nu ne-a fost ușor să creștem doi copii, am avut de înfruntat și bune și rele, dar pe toate le-am trecut împreună. Nu cred că există vreun secret. E nevoie de multă înțelegere, răbdare, iertare și sprijin reciproc. Atunci când mi-a fost mai greu am apelat la Dumnezeu, iar cu credință am trecut peste toate greutățile”.\n\nȘi capul familiei a povestit despre viața pe care a trăit-o alături de o soție grijulie și iubitoare, care a renunțat la muncă pentru a-și crește fiica și fiul și a avea grijă să nu lipsească ordinea și căldura din gospodăria pe care și-au construit-o în timp. „Am lucrat o viață ca tractorist în sovhoz, am muncit ca să îmi îndestulez familia. Dumnezeu ne-a binecuvântat cu cinci nepoți și cu un strănepot, care ne sunt tare dragi și pe care îi așteptăm mereu”, a spus bărbatul.\n\nDoina Harea, viceprimara orașului Călărași ne-a comunicat că acesta este al doilea cuplu omagiat de la începutul anului de primărie. „În luna februarie am felicitat un alt cuplu care a traversat împreună cinci decenii de căsnicie. Astfel de evenimente sunt foarte plăcute pentru noi toți, pentru că de fiecare dată citim bucurie în ochii „mirilor” ajunși la nunta de aur. Suntem onorați de faptul că avem în oraș astfel de familii longevive, care reprezintă un model demn de urmat pentru generația mai tânără. Căsătoria lor este o mărturie vie a faptului că dragostea, încrederea și devotamentul pot depăși toate provocările vieții”, a subliniat viceprimara.\n\nPotrivit Doinei Harea, persoanele din orașul Călărași care vor sărbători în acest an nunta de aur sunt îndemnate să depună la primărie o cerere, însoțită de o copie după certificatul de căsătorie, care confirmă „vârsta” căsniciei lor. Printr-o decizie a Consiliului orășenesc Călărași, pe lângă felicitări, flori și diplome, cuplurile primesc și câte un premiu bănesc în valoare de 1000 de lei.",
    "metadata": {
      "original_file": "Expresul_Calarasi_0135.html"
    }
  },
  {
    "title": "Un procuror din Călărași este trimis pe banca acuzaților",
    "content": "Un procuror din Călărași este învinuit de corupere pasivă, astfel că Procuratura Anticorupție a trimis în instanța de judecată pentru examinare în fond, a cauzei penale.\n\nPotrivit realitatea.md , cauza penală a fost inițiată în luna decembrie a anului 2022, de către Procurorul General interimar, pe faptul acțiunilor procurorului în Procuratura raionului Călărași, manifestate în pretinderea mijloacelor bănești în schimbul susținerii cererii de reabilitare a unui condamnat, aflată spre examinare pe rolul instanței de judecată.\n\n„Procurorul, urmărind scopul neîndeplinirii acțiunilor în exercitarea funcției sale, manifestate prin neatacarea cu recurs a încheiereii Judecătoriei Strășeni, sediul Central din 8 decembrie 2022, prin care s-a admis cererea denunțătorului, privind reabilitarea judecătorească și anularea antecedentelor penale, a pretins de la acesta, pentru sine, bani ce nu i se cuvin, în suma de 300 Euro”, spun responsabilii.\n\nMijloacele bănești în sumă de 300 euro au fost transmise procurorului la 9 decembrie 2022, sub controlul organului de urmărire penală a Centrului Național Anticorupție, acesta fiind reținut în flagrant.\n\nÎnvinuitul nu și-a recunoscut vina, iar cauza penală a fost trimisă pentru examinare în fond în Judecătoria Strășeni, sediul Călărași.\n\nPentru infracțiunea comisă el riscă pedeapsă sub formă de închisoare de la 7 la 15 ani cu amendă în mărime de la 400 000 la 500 000 lei şi cu privarea de dreptul de a ocupa anumite funcţii publice sau de a exercita o anumită activitate pe un termen de la 10 la 15 ani.",
    "metadata": {
      "original_file": "Expresul_Calarasi_0359.html"
    }
  },
  {
    "title": "Prețurile la lemnul de foc sunt mai mari comparativ cu anul trecut",
    "content": "La entitățile silvice teritoriale din cadrul Agenției „Moldsilva” sunt disponibile în prezent stocuri totale de circa 91 mii de metri steri de lemn de foc. Iar prețurile încep de la 750 de lei pentru speciile tari, comunică Moldsilva pentru agora.md.\n\nPentru trimestrul IV al anului 2024, Moldsilva a planificat recoltări de lemn pentru foc în volum total de circa 121.600 de metri steri. Iar la data de 1 noiembrie, în stocurile entităților teritoriale erau cantități totale de 91.300 metri steri. Acestea sunt disponibile pentru procurare de către consumatori.",
    "metadata": {
      "original_file": "Expresul_Calarasi_0027.html"
    }
  },
  {
    "title": "VIDEO / \"O zi în sat\" la Sipoteni. Un film realizat cu 60 de ani în urmă",
    "content": "Igor Cașu, directorul Agenției Naționale a Arhivelor (ANA) a postat zilele trecute pe rețelele de socializare un film realizat acum 60 de ani despre satul Sipoteni din raionul Călărași.\n\n„Filmul de weekend de la Agenția Națională a Arhivelor. Un film de scurtmetraj despre viața la colhoz în satul Sipoteni, raionul Călărași, RSS Moldovenească. Un film de propagandă, de ridicare în slăvi a muncii la colectiv, dar care ne permite să aflăm mai mult decât intenționează creatorii acestuia și, mai ales, cenzorii din domeniul cinematografic. Mai important, filmul ne permite să ne revedem părinții și bunicii din epoca respectivă, o epocă în care fotografia e o raritate încă”, a menționat Igor Cașu.\n\nFilmul „O zi în sat”, în regia lui I. Tihonov, imaginea – V. Ciurea, textul – Boris Movilă, într-o română impecabilă, o producție Moldova-film, 1962. Sursa: Agenția Națională a Arhivelor, Cinemateca.\n\nSipoteniul este acum o comună din raionul Călărași, Republica Moldova. Este formată din satele Sipoteni (sat-reședință) și Podul Lung.\n\nEste una dintre cele mai mari de pe teritoriul Moldovei. Aici activează circa 25 de unități comerciale, o brutărie, o moară, o oloiniță, o fabrică avicolă, o fabrică de producere a sucului de mere, o fabrică de vinuri, o fabrică de prelucrare a lemnului, o stație de alimentare cu petrol, o stație de alimentare cu gaz și un număr mare de fermieri care se ocupă cu prelucrarea terenurilor agricole de pe teritoriul comunei.\n\nConform datelor recensământului din 2014, comuna are o populație de 6.845 de locuitori.",
    "metadata": {
      "original_file": "Expresul_Calarasi_0477.html"
    }
  },
  {
    "title": "Un „apus mov” a putut fi admirat, la începutul lunii iulie, pe plantația de lavandă din satul Novaci",
    "content": "Muzică bună, cocktail-uri cu gust de lavandă, gustări savuroase și o priveliște încântătoare într-o mare de levănțică parfumată – toate au putut fi găsite sâmbătă, 2 iulie, la Novaci, Călărași în cadrul festivalului intitulat „Apusul mov”.\n\nÎn acest an, festivalul lavandei de la Novaci a ajuns la a doua ediție.\n\n„Am crescut în Uniunea Europeană, iar de la 18 ani am organizat acolo mai multe evenimente similare, am văzut cum se distrează lumea, așa că am decis să transpunem această practică și la noi acasă. Am ales să facem un festival mai special, iar pe lângă muzica populară, am adus și un DJ, lumini, cocktail-uri, precum și multe alte lucruri noi”, ne-a declarat Grigore Țîcu, organizatorul evenimentului.\n\nGrigore Țîcu, a crescut într-o familie de moldoveni plecați la muncă în Italia. Acum Grigore a revenit acasă și are grijă de cele cinci hectare și jumătate de levănțică plantate de familia sa. Tânărul descrie Festivalul „Apusul mov” ca fiind unul bazat pe emoție și pasiune pentru frumos.\n\nVizitatorii au admirat priveliștea, au făcut fotografii memorabile și au savurat un adevărat spectacol de culori la apusul soarelui.\n\nLilia Moraru din orașul Călărași a venit împreună cu toată familia la eveniment pentru a se umple de energie pozitivă. „E păcat ca cei de pe loc să nu profite de această oportunitate. Natura este deosebit de frumoasă, iar atmosfera – una de poveste ”, a declarat ea.\n\nPentru Nicoleta Onciulenco din Chișinău, ziua de sâmbătă a fost una și mai plină de semnificație. Tânăra, a ales să-și sărbătorească ziua de naștere chiar la festivalul de la Novaci, fiind însoțită de sora sa, dar și de câteva dintre cele mai bune prietene. „Am ales să vin în această zi la Novaci pentru a-mi crea o sărbătoare memorabilă. Sunt bucuroasă că am făcut această alegere pentru că atmosfera este una cu totul specială”, ne-a spus tânăra.\n\nOamenii au putut să procure sâmbătă produse, dar și să vadă cu ochii proprii cum se obțin acestea, pentru că au fost aduse pe lanul de lavandă și câteva utilaje pe care le folosesc proprietarii plantației.\n\nÎn ciuda greutăților întâmpinate la organizarea evenimentului – lipsa personalului, reticența și birocrația unora, dar și alte probleme enumerate de Grigore Țîcu, tânărul se gândește să continue tradiția începută acum un an, atunci când a creat „Apusul Mov”.\n\nOrganizatorii susțin că evenimentul este un bun prilej pentru a se face remarcați ca brand serios și pentru a-și realiza produsele din levănțică, dar și din alte plante medicinale pe care le cultivă.",
    "metadata": {
      "original_file": "Expresul_Calarasi_0498.html"
    }
  },
  {
    "title": "La un liceu din orașul Călărași a fost creat un laborator digital pentru dezvoltarea competențelor digitale ale elevilor",
    "content": "Începând cu 1 februarie, Liceul Teoretic „Vasile Alecsandri” din orașul Călărași beneficiază de un Laborator Digital. Acesta a fost creat grație susținerii Ministerului Educației și Cercetării al Republicii Moldova, în parteneriat cu UNICEF şi Asociația Companiilor TIC (ATIC).\n\nLaboratorul digital este amenajat și dotat cu echipament de ultimă generație, iar elevii au posibilitatea să-şi îmbunătățească cunoștințele și abilitățile digitale.\n\n„Laboratorul Digital va deveni în timp un spațiu al ideilor inovatoare, al proiectelor inedite pentru școală, pentru comunitate, un centru de formare a viitorilor specialiști și profesioniști de înaltă calificare și acest lucru este extrem de important pentru noi, ca instituție de învățământ, să creștem generații pregătite, care să corespundă provocărilor socio-economice și să facă față cerințelor timpului” a declarat Ina Tihon, directoarea liceului.\n\nSpațiul „Laborator Digital” cuprinde 5 zone tematice: zona pentru profesori dotată cu birou, ecran mare și tablă interactivă; zona pentru elevi echipată cu laptopuri, calculatoare și camere web; zona pentru imprimare dedicată materialelor de print; zona creativă amenajată cu o tablă și fotolii „puf” și zonă de depozitare dedicată vestiarului. \n\n De menționat că obiectivele proiectului „Laboratoare Digitale” constă în implementarea inovațiilor în educație în școlile de pe întreg teritoriul țării, amenajarea spațiilor necesare în care elevii își vor cultiva abilitățile necesare pentru profesiile viitorului și oferirea posibilităților de a utiliza echipamente digitale celor care nu au unul acasă.\n\nInițiativa „Laboratoare Digitale” este implementată de „Tekwill în fiecare școală” în parteneriat cu Ministerul Educației și Cercetării (MEC), dezvoltat cu suportul partenerilor externi de dezvoltare: USAID Moldova, Suedia, EU4Moldova și UNDP Moldova. Acestea sunt create pentru a inspira tinerii să elaboreze proiecte digitale cu impact social, folosind tehnologiile de ultimă oră, care le va permite să transforme ideile lor creative în produse reale cu un impact pozitiv asupra comunității locale.\n\nAmintim că, în anul 2021, în Liceul Teoretic „Vasile Alecsandri”, cu suportul Guvernului Republicii Moldova, a fost implementat și proiectul „Clasa Viitorului”.",
    "metadata": {
      "original_file": "Expresul_Calarasi_0162.html"
    }
  },
  {
    "title": "Un spațiu special pentru copii a fost amenajat la Oficiul Teritorial al Agenției Națioanle pentru Ocuparea Forței de Muncă din Călărași",
    "content": "La Oficiul Teritorial al Agenției Națioanle pentru Ocuparea Forței de Muncă din Călărași a fost amenajat un spațiu dedicat copiilor angajaților de aici, sau a beneficiarilor care se adresează la această instituție. Acest lucru a fost posibil în cadrul unui proiect al Programului Națiunilor Unite pentru Dezvoltare (PNUD).\n\n„Este un proiect binevenit pentru toate instituțiile publice, care susține dezvoltarea armonioasă a copiilor și pe de altă parte, facilitează accesul părinților la serviciile publice de care au nevoie. Spațiul a fost dotat cu un covoraș, scaune, creioane și cărți, astfel încât părintele poate să lucreze liniștit în timp ce copilul se află alături în siguranță. Pe lângă asta, beneficiarul serviciilor noastre poate să discute cu angajatul fără a fi deranjat de copil”, a punctat Elena Lungu, șefa Direcției Generale pentru Ocuparea Forței de Muncă Călărași.\n\nNatalia Chitoroagă, specialistă principală la oficiul teritorial, se declară mulțumită de crearea unui astfel de spațiu în instituția în care lucrează. „Vreau să spun un mare mulțumesc pentru acest spațiu pentru că el ușurează mult munca părinților. De obicei îi dădeam telefonul ca să nu mă deranjeze, deși nu era cea mai bună soluție”, spune ea.\n\nAstfel, PNUD susține instituțiile publice să devină mai accesibile și prietenoase pentru copii, contribuind la extinderea accesului la serviciile publice pentru părinți, inclusiv revenirea acestora în câmpul muncii, în special a femeilor. „Este important ca instituțiile publice să fie accesibile pentru toate persoanele care au nevoie de serviciilor lor și să transmită un mesaj de deschidere pentru părinții care pot apela la serviciile publice oricând au nevoie, fără a fi restricționați de responsabilitățile de îngrijire a copiilor. Vom susține în continuare eforturile autorităților naționale, locale și ale comunității de părinți de a oferi acces la servicii de calitate copiilor și de a crea oportunități de revenire pe piața muncii a părinților”, afirmă Andrei Darie, specialist programe PNUD Moldova.\n\nDe menționat că în nouă oficii teritoriale ale Agenției Naționale pentru Ocuparea Forței de Muncă, dar și în patru primării au fost amenajate spații dedicate pentru copii, pentru a putea fi în siguranță atunci când își însoțesc părinții care sunt angajați sau care au nevoie de serviciile acestor instituții publice. Pentru dotarea cu mobilier și procurarea rechizitelor de birotică necesare, Programul Națiunilor Unite pentru Dezvoltare (PNUD) a alocat 93 de mii de lei.\n\nTotodată, PNUD susține sectorul public și privat pentru a extinde accesul la locul de muncă la servicii de îngrijire a copiilor. În acest context, au fost organizate trei sesiuni de instruire la Cahul, Ungheni și Strășeni privind aspectele legale și sanitare de creare a creșelor în incinta instituțiilor și companiilor.",
    "metadata": {
      "original_file": "Expresul_Calarasi_0119.html"
    }
  },
  {
    "title": "Dragobetele a și ”sărutat” fetele de la liceul „Mihail Sadoveanu” din Călărași",
    "content": "La 24 februarie, românii de pretutindeni sărbătoresc Dragobetele. În Liceul „Mihail Sadoveanu” din orașul Călărași pregătirile de sărbătoare au început însă cu o săptămână mai devreme, pentru că la data de 17 februarie, aici s-a ținut un concurs între șapte cupluri de elevi, atât din liceul-gazdă, cât și din alte gimnazii din raion.\n\nParticipanții au trecut prin mai multe probe în care și-au testat atenția, cultura generală, dar și talentul de a dansa sau de a scrie declarații de dragoste. Cei care și-au asumat rolul de organizatori au fost membrii Consiliului licel al elevilor, iar președinta acestuia, Valeria Olaru, ne-a spus că eforturile depuse s-au încununat cu succes. ”M-am simțit foarte bine în rol de prezentatoare la cel mai romantic eveniment din liceu – ”Dragobetele sărută fetele”. Am încercat să organizăm probe cât mai interesante, ca la final să desemnăm cea mai frumoasă, cea mai romantică, cea mai fermecătoare, cea mai amuzantă sau chiar cea mai îndrăgostită pereche”, a punctat Valeria.\n\nJuriul, format din elevi, dar și pedagogi, a trebuit să facă cu greu departajarea între echipe. Daniela Cojocaru spune că postura de jurat i-a adus o experiență nouă: ”Mă simt onorată că am avut ocazia să apreciez astfel de perechi, pline de originalitate, creativitate, ingeniozitate și pentru toate alte calități posibile de care au dat dovadă”.\n\nFiecare cuplu de tineri a venit în fața publicului cu ceva special, care să-i diferențieze. Unii au fost buni la dans, alții la creativitate, astfel că atmosfera a fost una antrenantă și presărată cu muzică ritmată și multă voie bună.\n\nNicolae Drăgănel, director-adjunct pentru educație în cadrul liceului, spune că în fiecare an, de Dragobete, în instituție se organizează ceva special, învăluind elevii și profesorii într-o atmosferă cu totul aparte. ”Am asistat la un concurs frumos, aflat la cea de-a doua ediție. Și dacă la prima ediție am avut participanți din 4 gimnazii, anul acesta numărul acestora a crescut. Vorbim despre un concurs al preteniei, în care înving doar cei mai talentați, frumoși și bravi concurenți”, a afirmat dânsul.\n\nLa finalul evenimentului, participanții au primit nu doar aplauze din partea susținătorilor, ci și diplome, vouchere și cărți .",
    "metadata": {
      "original_file": "Expresul_Calarasi_0375.html"
    }
  },
  {
    "title": "Care sunt candidații înregistrați pentru funcția de consilieri ai raionului Călărași",
    "content": "Conform datelor oferite de Comisia Electorală Centrală, pentru funcția de consilieri raionali la alegerile locale generale din 5 noiembrie, la Consiliul Electoral al Circumscripției Electorale Călărași s-au înregistrat 8 partide. Este vorba de:\n• Partidul Politic „Partidul Socialiștilor din Republica Moldova” , cu 25 de candidați pe listele de consilier\n• Partidul Politic „Partidul Acțiune și Solidaritate” , cu 40 de candidați pe listele de consoilier\n• Partidul Politic „Platforma Demnitate și Adevăr” , cu 21 de candidați pe listele de consilier\n• Partidul Politic Coaliția pentru Unitate și Bunăstare, cu 35 de candidați pe listele de consilier\n• Partidul Comuniștilor din Republica Moldova , cu 19 de candidați pe listele de consilier\n• Partidul Politic „Partidul Dezvoltării și Consolidării Moldovei” , cu 35 de candidați pe listele de consilier\n• Partidul Politic „ Alianța Liberalilor și Democraților pentru Europa” , cu 22 de candidați pe listele de consilier\n• Partidul Liberal, cu 19 de candidați pe listele de consilier.\n\n📍Abonează-te la canalul nostru de Telegram și urmarește pagina noastră de YouTube și de Facebook",
    "metadata": {
      "original_file": "Expresul_Calarasi_0230.html"
    }
  },
  {
    "title": "La Călărași vor fi distribuite noile teste iFOB care ajută la depistarea cancerului colorectal",
    "content": "În Republica Moldova va fi implementată o nouă metodă de screening a cancerului colorectal. Pilotarea screeningului cancerului colorectal prin testarea iFOB a fost lansată la Institutul Oncologic, comunică moldpres.md.\n\nPotrivit Ministerului Sănătății, noile teste iFOB vor fi distribuite centrelor de sănătate din Călărași și Cahul, inclusiv instituțiilor din mediul rural, Centrului Medicilor de Familie Bălți, dar și Asociației Medicale Teritoriale Botanica, municipiul Chișinău. Astfel, persoanele din aceste municipii și raioane, care sunt asimptomatice și au vârsta cuprinsă între 50 și 55 de ani vor putea să se adreseze la medicii de familie pentru a-și face testul iFOB. Noua metodă de screening contribuie la depistarea precoce a patologiilor oncologice colorectale.\n\nMinisterul anunță că în paralel va fi desfășurată o campanie de informare a populației țării cu privire la factorii de risc care determină apariția cancerului colorectal, metodele de screening disponibile în Republica Moldova și importanța lor pentru prevenirea maladiei. Campania cu privire la screeningul colorectal este finanțată din fondul măsurilor de profilaxie al Companiei Naționale de Asigurări în Medicină.\n\nConform specialiștilor, cancerul colorectal este una din cele mai răspândite maladii oncologice în lume, inclusiv în țara noastră. În Republica Moldova, în anul 2022 au fost înregistrate 1 294 de cazuri noi.",
    "metadata": {
      "original_file": "Expresul_Calarasi_0322.html"
    }
  },
  {
    "title": "Peste 72 de restanțieri din Ungheni și Călărași vor susține BAC-ul repetat",
    "content": "Cei 13 elevi din raionul Călărași vor merge la Chișinău, la Liceul Teoretic „Nikolai Vasilievici Gogol” pentru a susține sesiunea repetată la examenele de BAC.\n\nPotrivit Elenei Gonța, șefa Direcției Învățământ, Tineret și Sport din Călărași, 8 restanțieri vor susține la matematică, 2 – la limba română, și câte 1 la limba franceză, limba engleză, istorie și geografie.\n\nDe menționat că din Ungheni sunt 59 de elevi restanțieri și aceștia vor pleca la Bălți, la Liceul Teoretic ”Bogdan Petriceicu Hașdeu”. Potrivit Iuliei Pancu, șefa Direcției Educație, doar 34 de elevi sunt din licee, astfel:\n• Liceul Teoretic ”Mihai Eminescu” – 11 restanțieri dintre care 10 au scris cererea pentru sesiunea suplimentară.\n• Liceul Teoretic ”Gheorghe Asachi” – 0 restanțieri, 2 restanțieri din anul precedent au depus cererea pentru sesiunea suplimentară.\n• Liceul Teoretic ”Alexei Mateevici” – 5 restanțieri, în total 7 restanțieri (2 din anul precedent) au depus cererea pentru sesiunea suplimentară.\n• Liceul Teoretic ”Sculeni”- 6 restanțieri, dintre care 3 au scris cererea pentru sesiunea suplimentară.\n\nSesiunea suplimentară în cadrul examenului național de bacalaureat va avea loc în perioada 17-21 iulie, în conformitate cu Programul de desfășurare a sesiunii de examene 2023.\n\nLa sesiunea suplimentară s-au înscris peste 3400 de candidați din întreaga țară, care vor susține probele de examen în 14 Centre de Bacalaureat, instituite în acest sens.\n\nÎn cadrul probei de examen la limba și literatura română (alolingvi) vor participa 205 candidați din întreaga țară. La cea de-a doua probă de examen, proba la limba de instruire s-au înscris 314 candidați. La proba de examen la limba străină, care se va desfășura la data de 19 iulie urmează să participe 1059 de candidați, iar la proba de profil, cea de-a patra probă de examen – 2402 candidați. La disciplina la solicitare, proba de examen care va avea loc la 21 iulie, vor participa 422 de candidați.\n\nTestele de examen vor fi verificate în perioada 18-25 iulie, iar rezultatele vor fi afișate în Centrele de Bacalaureat la 26 iulie a.c. Candidații la examenul de bacalaureat vor avea la dispoziție 48 de ore pentru depunerea contestațiilor – în zilele de 26-27 iulie. Rezultatele finale, după examinarea contestațiilor, vor fi anunțate pe data de 31 iulie 2023.\n\nÎn context, Ministerul Educației și Cercetării și Agenția Națională pentru Curriculum și Evaluare urează candidaților la bacalaureat mult succes la probele de examen.",
    "metadata": {
      "original_file": "Expresul_Calarasi_0288.html"
    }
  },
  {
    "title": "„Cu drag de vatra strămoșească” - o nouă ediție a Hramului Căruțașilor s-a desfășurat la Bravicea",
    "content": "Pe 6 august, satul Bravicea a găzduit o nouă ediție a Hramului Căruțașilor. Cea de-a șasea ediție s-a desfășurat cu genericul „Cu drag de vatra strămoșească”.\n\nPotrivit organizatorilor, scopul acestui eveniment este de a promova meșteșugurile strămoșești, atitudinea de respect și grijă față de cai și căruțe, încurajarea creșterii și îngrijirii cailor în mediu rural.\n\nEvenimentul s-a desfășurat pe stadionul din localitate. Pentru început, primarul Alexei Zatic a salutat participanții prezenți la eveniment, dorindu-le o duminică frumoasă alături de rude și prieteni, consăteni și vecini în compania cailor și căruțelor, a cântecului și portului popular, a oamenilor cu suflet mare care au muncit la realizarea acestui proiect cultural inedit pentru Republica Moldova.\n\nParticipanții la eveniment au putut admira „Căruțele înfrumusețate cu de toate”: „Bidarca cu flori”, „Căruța prisăcarului”, „Căruța morarului”, „Căruța gospodinelor”, „Căruța de târg”, „Căruța meșteșugarului”, căruța „La botul calului”, etc.\n\nÎn satul Bravicea sunt peste 65 de cai, iar la eveniment au participat 10 căruțași.",
    "metadata": {
      "original_file": "Expresul_Calarasi_0267.html"
    }
  },
  {
    "title": "Vicepremierul la Călărași: ,,Vom continua să fim alături de antreprenori pentru a le simplifica activitatea”",
    "content": "Ieri, 15 februarie, Dumitru Alaiba, Viceprim-ministrul Republici Moldova și Ministrul Dezvoltării Economice și Digitalizării, a efectuat o vizită în raionul Călărași, unde a avut întrevedere cu autoritățile publice locale dar și cu oameni din mediul de afaceri.\n\nÎn cadrul acestor întrevederi, vicepremierul a discutat despre modalitățile de îmbunătățire a climatul mediului de afaceri, efectele digitalizării serviciilor publice, debirocratizarea și simplificarea activității antreprenorilor.\n\n,,Voi sunteți umerii pe care se ține economia acestei țări. De aceea, misiunea noastră este să vă simplificăm activitatea, să vă ajutăm să creșteți. Exact asta facem și vom continua să facem. Suceesul vostru este mândria noastră” a declarat Dumitru Alaiba.\n\nÎn cadrul vizitei ministrul Alaiba a vizitat și trei întreprinderi din Călărași: o întreprindere de confecționare a articolelor vestimentare, o fabrică producătoare de țevi și o fabrică de panificație. Au fost discutate agenda de reforme a ministerului și oportunitățile de finanțare, inclusiv Programul guvernamental ,,373”.",
    "metadata": {
      "original_file": "Expresul_Calarasi_0158.html"
    }
  },
  {
    "title": "Mai bine de 3000 de contoare de apă ”inteligente” vor fi montate în gospodăriile din trei localități ale raionului Călărași",
    "content": "Peste 3000 de gospodării din orașul Călărași, dar și din cele două localități învecinate: Tuzara și Nișcani, vor fi dotate cu apometre digitale, de ultimă generație, care vor permite colectarea și transmiterea datelor la distanță.\n\nÎn acest sens, la data de 21 iunie, în incinta Primăriei orașului Călărași, a fost semnat un contract de cooperare intercomunitară, ce prevede modernizarea serviciului de alimentare cu apă în cele trei localități.\n\nÎn prezent, colectarea datelor este asigurată de Gospodăria Comunal-Locativă din orașul Călărași, care întâmpină dificultăți la acest capitol. Contoarele sunt învechite, cu marje de eroare de 10-15%, ceea ce duce la pierderi de aproape 700 mii de lei pe an. Datele sunt colectate de angajații întreprinderii, care sunt nevoiți să viziteze fiecare gospodărie, fapt ce implică costuri mari. Totodată, mulți cetățeni nu le oferă acces operatorilor în gospodăriile lor, sau nu prezintă datele la timp.\n\nIon Olari, primarul orașului Călărași menționează că scopul proiectului este de a elimina facturarea incorectă a gospodăriilor și a pierderilor, pentru că apometrele inteligente înregistrează și ultima picătură de apă consumată.\n\nProiectul, sprijinit de Guvernului Statelor Unite, prin intermediul agenției USAID Moldova și a Programului Comunitatea Mea, are o valoare totală de 273 de mii de dolari SUA. Din acești bani se vor procura 3100 de dispozitive pentru preluarea și transmiterea datelor de la distanță (2,080 din Călărași, 420 din Nișcani și 600 de gospodării din Tuzara). Totodată, se prevede achiziționarea a 1.694 unități de apometre volumetrice destinate a fi instalate împreună cu sistemele de citire și instalarea unui sistemului digital, cu panou de control centralizat, care va permite gestionarea apometrelor la distanță.\n\nProiectul este parte a unei inițiative majore de îmbunătățire a infrastructurii de apă și canalizare din regiune, care prevede construirea apeductului Nistru – Chișinău – Strășeni – Călărași, finanțat de Banca de Dezvoltare Germană KfW, proiect în valoare de 40 de milioane de euro și reorganizarea întreprinderilor municipale din Călăraşi și Strășeni în operatori regionali, proiect în valoare de 1,5 milioane de euro, implementat de agenția GIZ.\n\nComunitatea Mea este un program finanțat de Agenția Statelor Unite pentru Dezvoltare Internațională/USAID și implementat de IREX. Scopul programului este de a susține autoritățile locale pentru a asigura o guvernare eficientă și a dezvolta comunitățile din Republica Moldova.",
    "metadata": {
      "original_file": "Expresul_Calarasi_0508.html"
    }
  },
  {
    "title": "Câțiva pompieri de la Călărași și-au amintit despre cea mai grea misiune din viața lor",
    "content": "La data de 2 mai s-a împlinit exact un an de la incendiul care a mistuit Biserica ”Sfânta Cuvioasă Parascheva” din orașul Călărași. Locașul sfânt, ridicat din temelii acum unsprezece ani de preotul Dumitru Rusu, a ars atunci ca o torță, sub privirile sale neputincioase, chiar în ziua de Paștele Blajinilor.\n\nGrație ajutorului oferit de credincioșii de prin toată lumea, Biserica ”Sfânta Cuvioasă Parascheva” din orașul Călărași a devenit acum de nerecunoscut. Pentru toți cei care au făcut donații, preotul Dumitru Rusu a lansat o invitație, chemându-i la biserică în ziua de 2 mai: ” Vom săvârși o Sfântă Liturghie în amintirea acelei zile de tristețe și de pomenire a tuturor care s-au jertfit pentru înălțarea acestei biserici”, a scris părintele pe rețelele sociale.\n\nOamenii au venit să se roage, iar părintele a fost surprins să vadă în biserică și câteva persoane necunoscute, care purtau uniformă. ”Cum citeam în Cartea Sfântă, mi-am aruncat la un moment dat privirea spre oameni și mare mi-a fost mirarea să văd printre ei și patru bărbați în uniformă. M-am gândit inițial că sunt polițiști. Am continuat să-mi fac rugăciunea, iar apoi mi-am dat seama că sunt de fapt pompierii care acum un an au luptat aici cu flăcările. A fost un gest emoționant că au venit să mă susțină în această zi”, ne-a povestit Dumitru Rusu. Preotul ne-a mai spus că a depănat alături de pompieri amintiri din acea zi cruntă, au legat o discuție de suflet, iar la final au făcut o înțelegere: ca în fiecare an, pe 2 mai, să se revadă cu toții la biserică.\n\nIon Chiorescu era șeful de gardă în ziua cu pricina și își amintește că atunci când la Secția Situații Excepționale a venit apelul de la Serviciul 112 precum că arde biserica, a fost gata de plecare în mai puțin de un minut, alături de cei trei colegi ai săi. În următoarele trei minute erau deja în fața locașului sfânt. ”Când am ajuns, biserica era cuprinsă de foc, iar flăcările ieșeau pe toate geamurile. Era ceva de groază, nu am mai întâlnit așa ceva de când sunt. Vedeam cum ard icoanele, cum arde altarul… Mai strașnică imagine nu cred că poți vedea. E ceva ce nu-ți poți scoate din suflet, mai ales dacă ești credincios. De atunci, vă spun drept, mergem cu toții mai des la biserică, s-a schimbat ceva în noi. Acum, când am asistat la slujbă, îmi mai apăreau în față imagini din acea zi. Mă bucur că am găsit biserica complet transformată. S-a depus o muncă imensă”, ne-a spus Ion Chiorescu.\n\nPompierul își amintește că în ziua tragediei a pus mâna pe telefon și a sunat la Serviciul 112 pentru întăriri, știind că în aceeași zi, fratele său mai mic era șef de gardă la Strășeni. Au venit și ei cât au putut de repede cu o autospecială de intervenție. Între timp, a mai fost adusă o mașină de la Secția Situații Excepționale Călărași, au fost solicitați colegii pompieri de la Cornești, dar și posturile de voluntari de la Sipoteni și Onișcani. Totodată, a venit și grupa operativă de la Ungheni. Cu toții au depus eforturi pentru a stinge focul care se răspândea cu repeziciune și prezenta pericol pentru clădirile din vecinătate. Acoperișul unui magazin din imediata apropiere a bisericii deja ardea, așa că se cereau eforturi mari. În mai puțin de jumătate de oră incendiul a fost localizat. Flăcările nu s-au mai răspândit asupra bunurilor din apropiere, însă din biserică nu au mai rămas decât niște pereți negri și uzi. Doar o icoană micuță, cu chipul Maicii Domnului, a fost găsită în cenușă a doua zi după incendiul devastator. Aceasta fusese primită în dar de părinte de la o creștină care a adus-o de pe Insula Creta și se găsea în altar, în spatele iconostasului de lemn, care a ars în totalitate.\n\nÎn anul care a trecut, preotul a reușit să-și vadă realizat visul de a întări temelia, de a edifica pereții, de a pune acoperiș nou, de a tencui și înzestra biserica cu cele necesare. Acum câteva zile a fost instalat iconostasul, iar pictura murală, de o rară frumusețe, a acoperit deja o bună parte dintre pereți. Până va fi renovată complet biserica încă mai este cale lungă, iar părintele mizează în continuare pe sprijinul oamenilor de bună credință.",
    "metadata": {
      "original_file": "Expresul_Calarasi_0334.html"
    }
  },
  {
    "title": "La sfârșitul săptămânii, la Călărași, va avea loc Târgul Meșterilor Populari și al Antreprenorilor Locali",
    "content": "Pe 6 august, la Călărași, va avea loc cea de-a patra ediție a Târgului Meșterilor Populari și al Antreprenorilor Locali. Astfel călărășenii sunt invitați de la mic la mare să participe la eveniment.\n\nStartul va fi dat la ora 10:00 cu o paradă a portului popular ce se va îndrepta din Piața Unirii spre parcul din strada Biruinței, adiacent clădirii Consiliului raional – acolo unde se va desfășura târgul.\n\nPreț de câteva ore, cei veniți la târg vor fi în miezul tradițiilor și obiceiurilor strămoșești, își vor aminti de copilărie, înfruptându-se din gustoșenii și se vor prinde cu toții în hora de sărbătoare. Pentru cei mai mici dintre vizitatori, organizatorii au pregătit o zonă de joacă și agrement. Totodată, va fi amenajat și un spațiu care va oferi posibilitatea de a cumpăra gustări și băuturi răcoritoare.\n\nDe asemenea, vizitatorii vor avea ocazia de a alege dintr-o gamă variată de lucrări realizate manual, precum: ceramică, broderii, haine naționale, obiecte împletite din fibre vegetale, articole din piele, din blănuri, obiecte cioplite în lemn etc. Pe de altă parte, producătorii locali vor aduce cu sine o varietate mare de fructe și legume de sezon, brânzeturi, vinuri, bere artizanală, produse apicole, și multe, multe alte bunătăți.\n\nPotrivit lui Dumitru Trifan, șeful Direcției Cultură și Turism Călărași, muzica populară va răsuna în interpretarea celor mai talentați interpreți din Călărași dar și din Fălești, astfel că voia bună va pune stăpânire pe întreg orașul. Cele opt colective artistice care vor da ”culoare” evenimentului sunt: Fanfara comunei Sipoteni, Ansamblul folcloric ”Struguraș” și Ansamblul de dansuri populare ”Renașterea” din comuna Răciula, Ansamblul ”Frunză de dor” din satul Pitușca, Ansamblul de bărbați ”Dacii” de la Vălcineț, Ansamblul folcloric ”Plai de dor” din satul Pîrjolteni, dar și Ansamblul de Dansuri Populare ”Codrenii” din orașul Călărași și Formația Folclorică ”Dorulețul” din satul Călugăr, raionul Fălești.\n\n”Dispunem de un potențial cultural enorm care trebuie cunoscut, valorificat și protejat. Intrarea la târg este liberă, așa că vă așteptăm pe toți cu mare drag”, a conchis Dumitru Trifan.",
    "metadata": {
      "original_file": "Expresul_Calarasi_0271.html"
    }
  },
  {
    "title": "Sistemul de gestionare a deșeurilor la Ungheni, Călărași și Nisporeni va fi modernizat",
    "content": "Cetățenii Republicii Moldova vor avea acces la servicii de calitate în domeniul managementului deșeurilor solide, scrie Curentul.md.\n\nGuvernul a aprobat semnarea Acordului de Grant dintre Republica Moldova și Banca Europeană pentru Reconstrucție și Dezvoltare (BERD), în valoare de 5,6 milioane euro, în vederea realizării proiectului „Deșeuri solide în Republica Moldova”. Banii sunt oferiți suplimentar la Acordul de împrumut de 25 milioane de euro , semnat și ratificat în luna ianuarie curent.\n\nAstfel, primul depozit de gestionare a deșeurilor cu infrastructură necesară va fi construit în zona care include raioanele Ungheni, Nisporeni și Călărași. În acest sens, vor fi realizate mai multe activități, printre care procurarea de containere pentru colectarea deșeurilor din poartă în poartă, construcția stațiilor de sortare și de compostare în satul Florițoaia Veche, raionul Ungheni, construcția stațiilor de transfer al deșeurilor, precum și lichidarea gunoiștii neautorizate din satul Nișcani și a gropii de gunoi din orașul Nisporeni.\n\nDe menționat că proiectul, implementat cu suportul BERD, are drept obiectiv construcția infrastructurii de management al deșeurilor solide în Republica Moldova, prin procurarea echipamentelor și utilajelor pentru transport, sortare și reciclare. Astfel, vor fi reduse cantitățile de deșeuri depozitate și va crește gradul de acoperire teritorială a serviciilor de management al deșeurilor solide.\n\nPrin proiectul „Deșeuri solide în Republica Moldova”, țara noastră va contribui la realizarea obiectivelor naționale, stabilite în documentele de politici, și la atingerea indicatorilor de performanță pentru Obiectivul de Dezvoltare Durabilă 11 „Orașe și comunități durabile”.\n\nDespre cum sunt gestionate deșeurile la Ungheni, ascultați în podcastul ExpresPlus cu Caludia Coniuhov, șefa Întreprinderii Municipale AVE Ungheni.",
    "metadata": {
      "original_file": "Expresul_Calarasi_0363.html"
    }
  },
  {
    "title": "Un cerb nobil a fost împușcat în apropierea satului Bahmut. Ce riscă făptașii",
    "content": "Un cadavru de cerb nobil a fost descoperit în apropierea satului Bahmut, raionul Călăraşi. Angajații Întreprindereii de Stat Rezervația Naturală „Plaiul Fagului” a alertat Inspecția pentru Protecția Mediului Călărași.\n\nEchipa de inspectori de mediu s-a deplasat de urgență la fața locului, în parcela numărul 11 a cantonului 4 al Întreprinderii Plaiul Fagului. Astfel, inspectorii au identificat cadavrul unei ciute, cu vârsta estimată între 3 și 4 ani, împușcată în regiunea pieptului, pe partea dreaptă.\n\nOameni legii au demarat investigaţii pentru identificarea persoanelor care au recurs la aceaste acţiuni, calificate deosebit de grave. Cadavrul cerbului a fost transmis Agenției Naționale pentru Siguranța Alimentelor pentru efectuarea unui examen amănunțit.\n\n„Autoritățile au demarat imediat investigații pentru identificarea persoanelor responsabile de această acțiune deosebit de gravă, care constituie o infracțiune conform articolului 233 din Codul Penal al Republicii Moldova. Această lege prevede sancțiuni severe pentru vânătoarea ilegală și uciderea animalelor sălbatice protejate, precum cerbul nobil”, au precizat angajații Inspecției pentru Protecția Mediului.\n\nÎncălcarea cerinţelor securităţii ecologice la proiectarea, amplasarea, construcţia sau punerea în exploatare, precum şi la exploatarea construcţiilor industriale, agricole, ştiinţifice sau a altor obiective de către persoanele responsabile de respectarea lor, dacă aceasta a provocat:\n\nse pedepseşte cu amendă în mărime de la 650 la 950 unităţi convenţionale sau cu închisoare de la 2 la 5 ani, în ambele cazuri cu (sau fără) privarea de dreptul de a ocupa anumite funcţii sau de a exercita o anumită activitate pe un termen de pînă la 5 ani, iar persoana juridică se pedepseşte cu amendă în mărime de la 2000 la 4000 unităţi convenţionale cu privarea de dreptul de a exercita o anumită activitate sau cu lichidarea persoanei juridice.",
    "metadata": {
      "original_file": "Expresul_Calarasi_0226.html"
    }
  },
  {
    "title": "Mai mulți elevi de la Horodiște au învățat cum să devină antreprenori de succes",
    "content": "În Gimnaziul ”Constantin Ețco” din satul Horodiște a fost implementată inițiativa locală ”Academia pentru elevi, părinți și cadre didactice „E-Antreprenoriat”, cu sprijinul unui proiect de pregătire a tinerilor din Moldova pentru piața muncii.\n\nAstfel, elevii au fost instruiți și încurajați în vederea angajării, auto-angajării, dar mai ales să își lanseze afaceri la nivel comunitar. Potrivit Ionelei Tatarciuc, coordonatoarea proiectului de la Horodiște, inițiativa a însumat mai multe activități benefice pentru dezvoltarea personală și profesională atât a elevilor și profesorilor, cât și a părinților.\n\n”În cele 12 luni cât a durat proiectului, am desfășurat diverse activități, utilizând strategii didactice inovative în dezvoltarea competențelor-cheie de participare și de acces la piața muncii a tinerilor. Totodată, am realizat activităţi de consolidare a relației dintre școală și mediul de afaceri și am înființat Centrul de ghidare și educare în carieră școlară și profesională a tinerilor din acest gimnaziu”, a declarat Ionela Tatarciuc.\n\nGrație proiectului, au fost achiziționate și echipamene, datorită cărora elevii horodișteni au înființat chiar și o mini-afacere doar a lor. Mai exact, aceștia au testat rolul de antreprenori, imprimând texte și imagini pe căni, tricouri și alte obiecte.\n\n”Impresiile elevilor în urma proiectului sunt spectaculoase, iar mare parte dintre ei spun că își doresc experiențe similare. Unii chiar și-au proiectat deja o idee de afacere, iar alții au decis ce profesie și-ar dori în viitor”, ne-a dat asigurări coordonatoarea proiectului.\n\nProiectul „JOBOTECA – Program pilot de pregătire a tinerilor din Moldova pentru piața muncii” (2021 –2024) este implementat de Fundația Terre des hommes, biroul România și biroul Moldova, în parteneriat cu Ministerul Educației și Cercetării al Republicii Moldova și este finanțat de Uniunea Europeană.",
    "metadata": {
      "original_file": "Expresul_Calarasi_0251.html"
    }
  },
  {
    "title": "Undă verde către obiectivele turistice din Călărași",
    "content": "Zilele trecute reprezentanții Agenției de Dezvoltare Regională(ADR) Centru au efectuat o vizită de lucru în orașul Călărași, unde se execută lucrările de renovare a străzii Mihai Eminescu pe o porțiune de 1,4 km.\n\nPortrivit reprezentanților ADR Centru , în cadrul vizitei de monitorizare, echipa de lucru a examinat atât volumul, cât și calitatea lucrărilor executate pe șantier. Au fost verificate amenajarea trotuarelor pentru pietoni, reabilitarea carosabilului și organizarea spațiilor speciale pentru parcarea transportului. Reconstrucția acestui drum va facilita accesul și interconexiunea între obiectivele turistice din zonă, contribuind la creșterea siguranței circulației atât pentru transportul rutier, cât și pentru pietoni. În următoarele zile, aici vor fi executate lucrările de marcaj rutier.\n\nMenționăm că construcția acestui drum face parte din proiectul „Valorificarea potenţialului turistic al regiunii de centru a Republicii Moldova” și are ca obiectiv principal îmbunătățirea accesului către un șir de obiective turistice importante din zonă, precum Scena – amfiteatru, Muzeul de Istorie și Etnografie, Parcul „Aleea Clasicilor” și altele. Lucrările pentru acest obiectiv au început în luna iunie a anului 2022, iar finalizarea lor este preconizată pentru luna iulie anul curent.\n\n”Proiectul „Valorificarea potenţialului turistic al regiunii de centru a Republicii Moldova” reprezintă un pas important în dezvoltarea infrastructurii turistice din regiune și în promovarea atracțiilor turistice existente”, au mai scris reprezentanții ADR Centru.\n\nAcest proiect este finanțat din Fondul Național pentru Dezvoltare Regională și Locală (FNDRL). Valoarea totală a contractului de antrepriză pentru aceste lucrări se ridică la suma de 20 833 378,82 lei, iar beneficiarul proiectului a cofinanțat 25% din costul investiției.",
    "metadata": {
      "original_file": "Expresul_Calarasi_0314.html"
    }
  },
  {
    "title": "Călărași: „Alte măști, aceleași fețe” sau despre traseismul politic al vechilor primari noi",
    "content": "Deci, așa cum am mai menționat, și în alegerile locale generale din 2023, ca, de fapt, de trei decenii încoace, traseismul politic a fost la el acasă. E la modă să vorbești despre integritate. Candidații la funcția de primar sau de consilier local sunt examinați cu lupa: ce averi au, care li-s veniturile și cât cheltuie. E bine.\n\nDe ce nu se vorbește cu aceeași ardoare despre traseismul politic al acestora? Toți: și candidații, și partidele care-i susțin, și susținătorii sau alegătorii – se fac a uita despre parcursul politic al unora dintre ei. \n\n Noi am examinat, în aceste zile, traseul politic al vechilor primari nou-aleși din rtaionul Călărași în scrutinul care tocmai s-a încheiat și iată ce am descoperit.\n\nCĂLĂRAȘI \n\n Tatiana Timofti, primara de Buda, și-a început activitatea în funcția respectivă în 2015, fiind susținută de PL. În 2019, o regăsim la polul opus – în PSRM, ca acum să se „lipească” de PP Renaștere. O piruetă de 180 de grade a făcut-o și primarul de Pitușca, Vasile Tataru: de la PSRM în 2019 la PAS în 2023. Aceeași piruetă a făcut-o și primarul de Vărzăreștii Noi, Grigore Moisei – în 2015 și, respectiv, 2019 a fost înaintat de către PSRM, iar în 2023 – de PAS.\n\nVasile Crudu, primarul de Căbăiești, a reușit să schimbe trei partide în trei scrutine electorale: PDM (2015), PSRM (2019), PP Renaștere (2023). La fel a procedat și primarul de Bahmut, Igor Godea. În 2015, el a candidat din partea PL, în 2019 – din partea PDM, iar în 2023 a fost susținut deja de PAS.\n\nAlexei Zatic, primarul de Bravicea, a avut un parcurs doar pe eșichierul de dreapta: în 2015 a fost suținut de PLDM, în 2019 – de Blocul ACUM, iar în 2023 – de PAS.\n\nCam același parcurs l-au avut și următorii primari: Constantin Poștaru, Hoginești – în 2015 a fost susținut de PLDM, în 2019 – de Blocul ACUM, iar în 2023 – de CUB; Sergiu Șpac, Peticeni – a fost susținut în campania din 2015 de PLDM, în 2019 – de Blocul ACUM, iar în 2023 – de PAS; Iacob Prascurov, Țibirica – a candidat în 2015 pe listele PLDM. În 2023 a fost susținut de CUB; Ion Sili, Vălcineț – în 2019 a candidat din partea Blocului ACUM, iar în 2023 – din partea PAS.\n\nValeriu Zubcu, primarul de Meleșeni, a candidat în două scrutine consecutiv (2015 și 2019) din partea PDM. În 2023, îl vedem pe listele PDCM. La fel și primara de Hirova, Felicia Gheorghiță, care este la al doilea mandat. În 2019, a fost susținută de PDM, iar în scrutinul din 2023 – de PDCM.\n\nO traiectorie specială o are Petru Sorici, primar de Nișcani. În 2015, a fost susținut de PLDM, apoi, în 2019 – de PDM, iar în 2023 – de PAS. \n\n Cel mai longeviv primar, Gheorghe Grecu din Onișcani, a trecut prin două partide în ultimele trei scrutine: de la PDM (în 2015 și 2019), la PAS în 2023. Exact același traseu politic l-a avut și Vasile Rață, primarul de Sipoteni.\n\nVadim Spinei, primarul de Temeleuți, a decis să renunțe la postura sa de independent, pe care a avut-o în 2019, și a trecut, în 2023, la PAS. Primara de Răciula, Maria David, a candidat în 2019 din partea Blocului ACUM, iar în 2023 – din partea PAS.\n\nCei mai constanți în opțiunile lor sunt: Tudor Anghel, primar de Sadova (și în 2019, și în 2023 a fost candidat independent); Vasile Revenco, primar de Dereneu (și în 2019, și în 2023 a fost pe listele PSRM); Gheorghe Movileanu, primar de Fumoasa (în 2015 și în 2023 a fost susținut de PLDM); Vasile Manoil, primar de Hîrjauca, a obținut toate cele trei mandate de primar ca și candidat PSRM.",
    "metadata": {
      "original_file": "Expresul_Calarasi_0197.html"
    }
  },
  {
    "title": "Care este rata de promovare la examenele de bacalaureat, la cele 4 licee din raionul Călărași",
    "content": "Ministerul Educației și Cercetării și Agenția Națională pentru Curriculum și Evaluare a prezintat clasamentul instituțiilor de învățământ, alcătuit pe baza rezultatelor obținute de candidații înscriși în acest an la sesiunea de bacalaureat 2022.\n\nLa Călărași, din cele patru licee existete, cea mai mare rată de promovare, de 100%, este înregistrată la Liceul „Mihai Eminescu” din Sipoteni. Aici au fost promovați toți 21 de candidați. Media la examenele de bacalaureat o constituie 7,39, iar media generală pentru anii de liceu este de 7,78. Pe al doilea loc, cu o rată de promovare de 96,65%, este Liceul „Mihail Sadoveanu” din orașul Călărași. Din cei 46 candidați înscriși, 44 au fost promovați. Aici, media la examenele de bacalaureat este de 7,25, iar media pe anii de liceu – 7,94. Acesta este urmat de Liceul „Vasile Alecsandri” din orașul Călărași, unde din 44 de candidați, au fost promovați 40, rata de promovare fiind de 90,9. Media la examenele de bacalaureat este 6,95, iar media pentru anii de liceu – 7,67. La Liceul Țibirica , rata de promovare este de 72,72%. Din cei 11 candidați, 8 au fost promovați. Media la examene este de 7,06, iar media pe anii de liceu – 7,78.\n\nLa sesiunea de bacalaureat 2022 au participat, în total, 375 de instituții, dintre care: 319 licee teoretice , 47 de colegii și centre de excelență și 9 universități.",
    "metadata": {
      "original_file": "Expresul_Calarasi_0482.html"
    }
  },
  {
    "title": "Cadavrul unui nou-născut a fost găsit la o gunoiște din Nișcani. Trupul neînsuflețit a fost împachetat într-un pachet din plastic",
    "content": "Cadavrul unui nou-născut a fost găsit la gunoiștea din localitatea Nișcani, Călărași, în dimineața zilei de 6 ianuarie. Trupul neînsuflețit a fost împachetat într-un pachet din plastic. Informația a fost confirmată pentru Realitatea.md de către Diana Fetco, ofițera de presă a Inspectoratului General al Poliției.\n\nTrupul neînsuflețit a fost găsit de către angajații Întreprinderii Municipale „Gospodăria comunal locativă a orașului Călărași”. „Am fost telefonat de șoferul care colectează gunoiul din orașul Călărași, împreună cu hamalul. Duceau ultimul gunoi colectat din containere. Hamalul, în timp ce descărcau gunoiul, a observat cadavrul într-o cutie. A sunat șeful de sector, iar acesta a apelat ulterior la 112. A venit poliția, iar noi am ajutat să ducem la Chișinău, la expertiză, trupul neînsuflețit al copilului. Nu cunoaștem exact din ce container și de pe ce adresă a fost luat gunoiul. Lăsăm poliția să clarifice totul”, a declarat Gheorghe Stratan, directorul Întreprinderii.\n\nPrimarul localității, Petru Sorici, a declarat pentru Realitatea.md că gunoiștea respectivă se află pe teritoriul satului, însă este în gestiunea Întreprinderii Municipale „Gospodăria comunal locativă a orașului Călărași” și se află la 3 km de orașul Călărași.\n\nPotrivit edilului, după ce a fost depistat trupul neînsuflețit al copilului, acesta ar fi discutat cu medicul-șef din localitate, însă s-a ajuns la concluzia că mama care a abandonat copilul nu este din localitatea lor, întrucât în evidența medicilor nu este nici o femeie aflată în ultima lună de sarcină.\n\nOamenii legii urmează să stabilească circumstanțele în care bebelușul a murit și să identifice femeia care l-a adus pe lume.",
    "metadata": {
      "original_file": "Expresul_Calarasi_0178.html"
    }
  },
  {
    "title": "Profesorii au fost înlocuiți pentru o zi de către elevi, de Hramul Liceului ”Mihail Sadoveanu”",
    "content": "Recent, Liceul Teoretic ”Mihail Sadoveanu” din orașul Călărași a împlinit 32 de ani. Cu acest prilej, conducerea instituției a ales să marcheze această sărbătoare la fel ca și în anul trecut: timp de o zi, profesorii au fost elevi, iar cei mai buni elevi au devenit cadre didactice.\n\nÎn ajunul vacanței de toamnă a fost mare sărbătoare și a răsunat muzica la Liceul Teoretic ”Mihail Sadoveanu” din orașul Călărași. După ce au fost întâmpinați cu pâine și sare, preț de o zi, cadrele didactice au predat ștafeta propriilor elevi, iar cei care de obicei stau la catedră au fost poftiți în bănci. Director, adjuncți, secretar, profesori, psiholog – toate rolurile au fost împărțite până în cel mai mic detaliu.\n\nValeriu Gorincioi, directorul liceului a cedat pentru o zi fotoliul în favoarea Laurei Harea, o elevă din clasa a XII-a, care a preluat toate sarcinile din acea zi. ”Mă simt onorată să am conducerea liceului în mâinile mele în această zi. Alături de colege ne-am propus să creăm o ambianță cât mai frumoasă și să fim un bun exemplu pentru elevii din clasele mai mici. Fiind în pielea unui profesor, poate mai mulți vor înțelege cât de dificilă este această profesie și vor deveni mai respectuoși”, a spus Laura.\n\nAstfel, liceul a îmbrăcat în straie de sărbătoare, iar peste tot au avut loc activități educaționale care au pus în valoare semnificația zilei.\n\n”Liceul nostru a fost fondat în august 1991, așa că este de o vârstă cu Republica Moldova. Am hotărât, cu mulți ani în urmă, ca anume în luna octombrie în liceu să se desfășoare hramul, pe care l-am îmbogățit și cu o zi de autoconducere. Decizia nu este una întâmplătoare și este legată de faptul că o avem ca ocrotitoare a instituției pe Sfânta Cuvioasă Parascheva, sărbătorită în această lună”, ne-a spus Valeriu Gorincioi.\n\nDorina Zinovei a fost nu doar profesoară de română, ci și director pentru educație în ziua respectivă. ”M-a încântat acest lucru, în primul rând pentru că am văzut pe dinăuntru munca adevăraților conducători ai liceului. Am învățat de la cei mai buni și am căpătat o experiență de viață”, a zis Dorina.\n\nȘi Nadea Revenco a testat rolul de profesoară de limba engleză, dar și de director pentru educație: ”Consider că este o experiență valorică, pentru că ne testăm abilitățile, iar asta ne va ajuta în alegerea unei cariere de viitor. Este o oportunitate pentru a-mi depăși unele obstacole și pentru a ieși din zona de confort”.\n\nLa rândul său, Nicolae Drăgănel, director adjunct pentru educație ne-a spus că elevii au dat dovadă de responsabilitate pe tot parcursul zilei și s-au descurcat de minune cu sarcinile propuse: ”E o zi benefică pentru noi toți și de toată organizarea s-au ocupat membrii Consiliului liceal al elevilor. Și-au luat rolul în serios, s-au implicat foarte mult, au decorat holul instituției și încă de la primele ore ale dimineții s-a văzut o bună organizare. Cred că este o experiență frumoasă pentru elevi”.\n\nSărbătoarea a culminat cu o horă tradițională, inițiată de elevii dansatori din Ansamblul de Dansuri Populare ”Codrenii”, iar pentru implicare, profesorii de o zi au fost răsplătiți cu diplome și cu note mari.",
    "metadata": {
      "original_file": "Expresul_Calarasi_0206.html"
    }
  },
  {
    "title": "Ani grei de închisoare pentru omor săvârșit cu deosebită cruzime într-un sat din raionul Călărași",
    "content": "Un bărbat în vârstă de 56 de ani, locuitor al raionului Călărași, a fost recunoscut vinovat de comiterea infracțiunii de omor, săvârșit cu deosebită cruzime. Acesta a fost condamnat la 18 ani de închisoare, cu executarea pedepsei în penitenciar de tip închis.\n\nLa 18 aprilie 2023, a fost pronunțată sentința Judecătoriei Strășeni, sediul Călărași, pe o cauza penală remisă în judecată de către Procuratura raionului Călărași, transmite Procuratura Generală.\n\nPotrivit învinuirii înaintate de către procurori, inculpatul, în luna decembrie a anului 2022, aflându-se la domiciliul victimei, care s-a dovedit a fi un bărbat de 60 de ani, într-un sat din raionul Călărași, în urma consumului de alcool, în rezultatul unui conflict, cu intenția de a-l omorî, i-a aplicat victimei multiple lovituri cu un ciocan în regiunea capului. Ulterior, manifestând o cruzime deosebită, a continuat loviturile pe diferite părți ale corpului victimei cu un topor.\n\nInculpatul a pledat nevinovat. Măsura preventivă – arestul preventiv, aplicată în privința inculpatului, a fost menținută până la intrarea sentinței de condamnare în vigoare.\n\nSentința nu este definitivă și poate fi contestată cu apel în termen de 15 zile la Curtea de Apel Chișinău.\n\nNotă: Persoana acuzată de săvârșirea unei infracțiuni este prezumată nevinovată atâta timp cât vinovăția sa nu va fi constatată printr-o hotărâre judecătorească de condamnare definitivă.",
    "metadata": {
      "original_file": "Expresul_Calarasi_0343.html"
    }
  },
  {
    "title": "Mai puține sate pe harta Republicii Moldova. Care sunt satele din raionul Ungheni și Călărași care au dispărut după 1945",
    "content": "Știați că în Republica Moldova existau mai multe localități, însă în contextul modificărilor administrative și reorganizării teritoriale, multe localități au fost comasate cu alte sate sau orașe. Aceste modificări au fost, probabil, rezultatul politicilor de urbanizare, de eficientizare a administrației locale, precum și de consolidare a unităților teritoriale pentru a facilita gestionarea resurselor și a populației.\n\nComasările au avut un impact semnificativ asupra peisajului rural și urban. Ele au condus la dispariția identității unor mici comunități, dar și la formarea unor unități administrative mai mari și, teoretic, mai eficiente. În unele cazuri, comasările au facilitat accesul la resurse și servicii, cum ar fi educația, sănătatea și infrastructura, care ar fi fost dificil de susținut în localități izolate și mici.\n\nÎn 2015, pe Wikipedia a fost poblicată o listă a localităților comasate după 1945. Pe atunci, 205 localități din Moldova au fost comasate cu alte localități. Iar la începutul anilor 1990, puține dintre acestea au fost restabilite ca și localități separate.\n\nÎn această listă, din cele 205 de localități, se regăsesc și 26 de localități din raionul Ungheni. Astfel, Bagdarasovca a fost comasat cu Zazulenii Noi în 1968. Tot atunci Bogsănești a fost comasat cu Semeni, Vladimirovca cu Agronomovca, Cartofleanca cu satul Măgurele, Comarovca cu Morenii Noi.\n\nUnghenii de Sus, Unghenii de Jos și Dănuțeni au fost reunite cu orașul Ungheni în 1964, iar în 1972 i-a fost alipit și Bereștiul. Tot în acel an Micleușeni a fost comasat cu Gherman, Sculenii Vechi cu Sculeni. Satul Șumanca a fost, în 1972, comasat cu Hristoforovca.\n\nÎn 1976, satele Borisovca, Dmitrovca, Iurievca, Nazarovca a fost comasate satului Lidovca, iar satul Vulpești a fost comasat cu Manoilești, doar că la începutul anilor 1990 satul Vulpești a fost restabilit, din nou, ca și localitate.\n\nTot în 1976, Grăsenii Noi și Grăsenii Vechi au fost comasate cu Grăseni, Cioropcanii Noi și Cioropcanii Vechi – Cu Cioropcani. Și Stolniceni a fuzionat cu Cioropcani, doar că la începutul anilor 1990 acesta a fost reastabilită ca și localitate separată. Stația cării ferate Stolniceni a fost comasată Cioropcaniului în 1980, dar acum face parte din satul Stolniceni.\n\nSatul Unțești a fost comasat cu Cetireni în 1976. Tot în 1976, satul Nicolaevca Veche a fuzionat cu satul Pîrlița, iar Frăsineștiul cu Măcăreștiul. La începutul anilor 1990, Frăsinești a fost reastabilit ca localitate.\n\nÎn această listă se regăsește și o localitate din raionul Călărași. Este vorba de satul Schinoasa, care a fost comasat cu satul Țibirica în 1965, ulterior fiind recunoascută Schinoasa ca și localitate separată.\n\nDupă 1945, 74 de localități din țară au fost scoase din evidență, sau desființate. Astfel, din raionul Ungheni au fost desființate cinci localități. Este vorba de satele Ecaterinovca și Catîrca, care intrau în componența comunei Agronomovca, Cristea din comuna Pîrlița, Rădenii Noi din comuna Alexeevca, și Răzoaia din Comuna Petrești. Toate au fost desființate în 1964.\n\nIar din raionul Călărași a fost desființată doar o localitate – Ichel, care intra în componența comunei Pitușca. Aceasta a fost desființată în 1970.",
    "metadata": {
      "original_file": "Expresul_Calarasi_0085.html"
    }
  },
  {
    "title": "La Călărași: STOP alcool, STOP tutun pentru noua generație",
    "content": "Centrul de Sănătate Prietenos tinerilor „Vita Longa” de la Călărași și-a propus să combată fenomenul consumului de tutun și să meargă prin școli ca să le vorbească și să le explice tinerilor cât de mult rău le poate face fumatul.\n\nStatisticile europene arată că vârsta medie a unui minor care încearcă primele produse din tutun este de 12 ani. Fumatul și consumul de alcool în rândul tinerilor este o problemă prezentă și la Călărași, așa că, grație unui proiect, specialiștii Centrului de Sănătate Prietenos tinerilor „Vita Longa” lucrează, deja de mai bine de o lună, la profilaxia și prevenirea riscurilor de îmbolnăvire cauzate de consumul de alcool, tutun și produse noi de tutun.\n\nProiectul, intitulat „Profilaxia și prevenirea riscurilor de îmbolnăvire cauzate de consumul de alcool, tutun și produse de tutun”, este finanțat de Compania de Asigurări în Medicină. Lina Tataru, șefa Centrului, afirmă că alături de alți actori sociali, urmează să ajungă în toate cele 26 de instituții de învățământ care sunt în raionul Călărași, dar și în 17 școli din raionul Strășeni, printr-un parteneriat cu colegii de la Centrul de Sănătate Prietenos Tinerilor de acolo.\n\n„Elevii vor fi îndemnați să transmită mesajul părinților, bunicilor, dar și vecinilor lor. Tot ce ne dorim este ca informația să ajungă în inimioara și căpșorul copilului. Și e destul ca unul din zece să meargă acasă, sau în stradă și să ducă mesajul nostru: Stop fumat, stop alcool! – asta ar fi o realizare foarte mare”, a declarat Lina Tataru în cadrul unei mese rotunde organizată săptămâna trecută la Centrul de Sănătate Călărași.\n\nȘi angajații Inspectoratului de Poliție Călărași sunt implicați în proiect, antrenând elevi voluntari în raidurile echipajelor de patrulare. Aceștia le oferă șoferilor mesaje de mulțumire pentru faptul că sunt conștiincioși la volan.\n\nÎn plus, la începutul lunii octombrie, la Călărași au fost organizate două flash mob-uri, cu genericul „Zero alcool, zero riscuri”, care au generat o reacție plăcută din partea celor care au asistat. Protagoniști au fost membrii Ansamblului de Dansuri Populare „Codrenii”, conduși de Igor Filipciuc. „Copiii s-au implicat activ, iar la final au fost răsplătiți cu daruri. Trecătorii i-au filmat și aplaudat, așa că sperăm că semnalul nostru de alarmă a fost auzit”, ne-a mai spus Lina Tataru.\n\nProiectul „Profilaxia și prevenirea riscurilor de îmbolnăvire cauzate de consumul de alcool, tutun și produse de tutun” se va încheia la jumătatea lunii decembrie a acestui an.\n\nSpecialiștii atenționează că atât alcoolul, cât și țigările tradiționale sau cele electronice creează dependență și poate afecta creierul în dezvoltare al adolescenților, ducând la probleme de sănătate pe termen lung.",
    "metadata": {
      "original_file": "Expresul_Calarasi_0210.html"
    }
  },
  {
    "title": "10 măsuri de prevenire a incediului atunci când mergi la sfințit pasca",
    "content": "În ajunul sărbătorilor Pascale, polițiștii din raionul Călărași au verficat lăcașele de cult.\n\n”În curând se apropie sărbătorile de Paști și mulți enoriași pășesc pragurile lăcașelor sfinte pentru a sfinți pasca și a lua focul haric, aceste verificări au scopul de a preîntâmpina evenimentele nedorite și de a oferi siguranță cetățenilor”, au scris pe rețelele sociale reprezentații Inspectoratului de Poliție Călărași.\n\nDe asemenea polițiștii au venit cu un șir de măsuri de precauție inclusiv măsuri de apărare împotriva incendiilor:\n\n1. Accesul enoriașilor în incinta lăcaşului de cult se permite în limita capacităţii bisericii, în scopul evitării accidentelor.\n\n2. Menținerea uşilor de acces/evacuare în poziţie deschisă, obligatoriu, pe timpul slujbelor religioase cu public numeros. În condiţiile unui număr foarte mare de credincioşi se recomandă desfăşurarea slujbelor religioase în exteriorul bisericii.\n\n3. Parcarea autoturismelor personale să se facă astfel încât să nu se blocheze căile de acces pentru autospecialele de intervenţie ale serviciului de salvatori şi pompierilor.\n\n4. Aprinderea şi aşezarea lumânărilor se va face numai în locurile special amenajate.\n\n5. Amenajarea unor locuri pentru depunerea lumânărilor aprinse, la distanţa de siguranţă faţă de elementele combustibile din interiorul bisericii, de preferinţă în tăvi metalice umplute cu nisip.\n\n6. Stingerea lumânărilor la finisarea activităților şi evacuarea resturilor în locuri sigure, în afara bisericii.\n\n7. Amplasarea mijloacelor de încălzire la distanţe de siguranţă faţă de elementele de construcţie, decorurile sau mobilierul combustibile.\n\n8. Verificarea la sfârșitul slujbelor a deconectării instalației electrice de la sursele de alimentare, cât şi a sistemelor de încălzire.\n\n9. Dotarea lăcaşelor de cult cu mijloace de primă intervenţie în caz de incendiu şi menţinerea acestora în stare permanentă de funcţionare.\n\n10. Marcarea vizibilă a ieşirilor şi stabilirea modului de evacuare a persoanelor în caz de pericol pentru evitarea producerii de accidente.",
    "metadata": {
      "original_file": "Expresul_Calarasi_0355.html"
    }
  },
  {
    "title": "Campania „Podul de cărți”. Sute de cărți au îmbogățit biblioteca gimnaziului din Bahmut",
    "content": "Emoții dar și multă bucurie. Asta au simțit copiii din gimnaziul Bahmut în ziua când în instituția lor au pășit oaspeți de valoare, care au adus cu ei și cadouri de valoare – peste 200 de cărți artistice. Cărțile au fost colectate și donate în cadrul campaniei „Podul de cărți. Dăruiește o carte, schimbă un destin”, conceput și realizat de către TVR Iași și facilitat de Consulatul Republicii Moldova la Iași.\n\nDe la „Amintirile din copilărie” până la „Harry Potter”, toate titlurile au trezit pofta de citit, iar elevii au răsfoit nerăbdători cărțile pe care le-au primit în dar. „Este un proiect genial, care poate să ajute sute de școli”, spune entuziasmat un elev. ”Aceste cărți sunt foarte interesante și ne-a creat atâta bucurie. Cu siguranță voi citi și eu câteva”, spune o altă elevă, la fel de entuziasmată. \n\n De altfel, o dată cu această donație, au crescut înscrierile și în Clubul de lectură ,,Alianța literară”, condus de profesoara Violeta Bădărău din cadrul gimnaziului. Membrii clubului au fost și cei care au prezentat și o activitate artistică dedicată creației lui Grigore Vieru, au discutat despre cartea „Kinderland” a scriitoarei Liliana Corobca, iar cei mai talentați au prezentat şi un concert oaspeților. Astfel, copiii le-au mulțumit oaspeților pentru valoroasele cărți pe care le-au adus în dar.\n\n„Însăși denumirea proiectului „Dăruiește o carte, schimbă un destin” vorbește de la sine. Mesajul pe care l-am transmis elevilor a fost unul foarte simplu și clar: pentru a fi demn în viață, nu ai nevoie de foarte multe resurse, ai nevoie de multă educație”, a declarat Ion Coșer, consulul general al Republicii Moldova la Iași.\n\nLa eveniment a participat și o delegație din Călărași formată din Nicolae Drăgănel, președintele raionului Călărași, Margareta Florea, vicepreședinta raionului, Elena Gonța, șefa Direcției Învățământ Tineret și Sport și, desigur, Igor Godea, primarul de Bahmut.\n\n„Am fost foarte mândri că ne-au selectat pe noi şi suntem recunoscători tuturor care au donat cărţi pentru biblioteca gimnaziului nostru”, a subliniat Galina Zemlinschi, directoarea gimnaziului Bahmut, după care a mai adăugat: „Chiar dacă ne desparte Prutul, suntem același neam, iar astăzi, aici am făcut unirea spirituală între români. Suntem uimiți de atâta carte frumoasă care ne-au adus-o”.\n\n„Nu toți copiii au fericirea de a avea acces la carte bună. Un copil care azi citește, este un adult care mâine gândește”, a subliniat și Nicolae Drăgănel, președintele raionului Călărași.\n\nMenționăm că în gimnaziul Bahmut studiază 168 de copiii, iar 40 dintre ei frecventează Clubul de lectură „Alianța Literară” creat la 1 septembrie 2023, la îndemnul președintei Republicii Moldova, Maia Sandu. Acesta este și primul Club de lectură creat în raionul Călăraşi, dar a fost şi unul dintre cele mai importante criterii de selecţie în cadrul Proiectului „Podul de cărţi”.",
    "metadata": {
      "original_file": "Expresul_Calarasi_0139.html"
    }
  },
  {
    "title": "Primăria comunei Tuzara este prima localitate din țară care a primit aviz pozitiv după noul cod urbanistic",
    "content": "Primăria comunei Tuzara a primit avizul general pozitiv de la Ministerul Infrastructurii și Dezvoltării Regionale a Planului Urbanistic General. Acesta a fost afișat chiar la intrarea în primărie, pentr ca localnicii să poată să-l studieze.\n\n„Acest lucru este o mândrie pentru noi pentru că suntem prima primărie din țară care a obținut aviz pozitiv. A fost o muncă colosală. Timp de aproape 6 luni nu a fost zi ca să nu ne dedicăm acestui Plan Urbanistic General (PUG)”, a declarat Ion Rîpă, primarul comunei Tuzara.\n\nPotrivit lui, acesta este un plan de dezvoltare a comunei pentru minim 15 ani și include obiective turistice, zone economice, terenuri intravilane și extravilane, etc. „Inițierea procedurii de realizare a planului a fost început în 2022 de fosta conducere. Iar când am preluat funcția de primar, am reinițiat procedura. Am preluat planul de la firma de proiectare și am vazut că 6 instituții au dat aviz negativ planului. Cred că de la finele lunii ianuarie până în prezent, am dus tratative cu toate instituțiile de resort până am obținut avizul pozitiv”, povestește primarul.\n\nAstfel, Primăria comunei Tuzara este prima localitate din țară care la începutul lunii mai a primit aviz pozitiv după noul cod urbanistic.\n\n„Cu părere de rău, în lipsa unui plan urbanistic general, comuna Tuzara nu a putut elibera în ultimii ani autorizații de construcții. Și în ultimii 4 ani am pierdut foarte mulți investitori, au fost construite zeci de case fără autorizatie. Iar acum, după ce am primit avizul pozitiv, cred vom avea un volum foarte mare de cereri pentru avizarea, legalizarea sau construcția locuințelor”, a mai spus primarul.\n\nPlanul Urgbanistic General (PUG) reprezintă un instrument esențial în dezvoltarea urbană sustenabilă și planificarea urbană adecvată. Acesta este un document strategic care stabilește reglementările și direcțiile de dezvoltare pentru o localitate sau o zonă urbană.\n\nScopul principal al Planului Urbanistic General este de a asigura o dezvoltare urbană echilibrată și coordonată, luând în considerare aspecte precum transportul, infrastructura, protecția mediului, planificarea teritorială, zonele verzi și multe altele.\n\nImportanța Planului Urbanistic General constă în faptul că acesta oferă un cadru legal și strategic pentru dezvoltarea urbană sustenabilă. Prin stabilirea reglementărilor și direcțiilor de dezvoltare, PUG asigură o creștere ordonată și încurajează integrarea și coeziunea socială, economică și culturală într-o comunitate.",
    "metadata": {
      "original_file": "Expresul_Calarasi_0093.html"
    }
  },
  {
    "title": "Eroii din Săseni au fost cinstiți în cadrul unei conferințe istorice locale",
    "content": "Pentru oamenii de la Săseni ziua de 25 august 2023 a fost una plină de semnificație. Localnici de diferite vârste, precum și oaspeți, s-au adunat la căminul cultural din sat pentru a participa la un eveniment mai puțin obișnuit – o conferință istorică locală intitulată „Eroii din Săseni”.\n\nConferința s-a ținut în baza unei cărți proaspăt ieșite de sub tipar – „Istorii scrise despre ostașii români și sovietici din Bravicea”, semnată de Asea Timuș, doctor, conferențiar universitar, cercetător științific neafiliat și Angela Zatic, directoarea Bibliotecii Publice „George Munteanu” de la Bravicea. „O carte despre războiul nimănui și al tuturor” – se spune în prefața lucrării, care a cuprins istoriile de viață nu doar ale bravicenilor participanți la Cel de-al Doilea Război Mondial, ci și ale celor din satele vecine sau ale străinilor ajunși să-și dea viața pe Valea Culei.\n\n„Sufletele ostașilor rămași anonimi încă mai rătăcesc pe undeva și așteaptă reîntoarcerea acasă, iar războiul se va termina abia atunci când ultimul ostaș va fi găsit și pomenit creștinește”, avea să spună, chiar în debutul evenimentului, Asea Timuș, autoarea care se declară pe jumătate de la Bravicea și pe jumătate de la Săseni și care a publicat anterior cartea „Istorii scrise despre deportații din Bravicea”.\n\nCercetătoarea a apelat la o multitudine de izvoare istorice, dar a căutat și mărturii ale localnicilor, fotografii, astfel încât a realizat o lucrare complexă în care a reliefat istoriile ostașilor ce au luptat în diferite tabere, convinsă fiind că nimeni nu a plecat de bună voie la război, astfel că merită amintiți și cinstiți deopotrivă, indiferent că au fost sovietici sau români.\n\nÎn cadrul conferinței a fost prezentată o hartă cu cele 22 sate din Valea Culei care au fost implicate în război, constituind o linie a frontului, doar pentru faptul că la Bravicea era amplasat comandamentul german, iar la Crăsnășeni, raionul Telenești era comandamentul sovietic. Astfel, soldații din 12 sate din raionul Telenești au luptat timp de 5 luni de zile să scoată nemții din sat. Până la urmă Bravicea nu a fost cucerită de sovietici, ci doar lăsată de nemții care s-au retras la data de 24 august 1944 înspre Iași. „Multe jertfe au căzut atunci pe Valea Culei, rămânând necunoscute până astăzi. Preocuparea mea din ultimii patru ani este ca ei să fie ridicați, cel puțin la nivel de nume, în cărți sau pe monumente, pentru că trebuie să ne facem datoria de buni creștini”, a declarat Asea Timuș.\n\nLa Săseni, istoria acelei perioade are o mare încărcătură, pentru că aici au existat partizani, ostași morți atât în tabăra românească, cât și rusească, secerați pe teritoriul satului, dar și în afara lui. În plus, tot pe pământurile Săsenilor au căzut și 59 de ostași români, împușcați la 1944 și înmormântați în cimitirul eroilor din satul vecin, Tabăra. În Poiana Căprița, din pădurea Săsenilor, mai există și astăzi Crucea românului, exact pe locul unde s-a petrecut tragedia. Tot în pădurea de la Săseni mai pot fi văzute gropi de la bombe, dar și tranșee din acel război.\n\nInițiativa de a ține o coferință la Săseni îi aparține lui Vasile Bistițchi, parohul bisericii din sat, interesat de istoria locală. ”Nu a mai existat până acum un astfel de eveniment la Săseni, așa că e o premieră foarte importantă pentru istoria și cultura satului. Ne-am bucurat că am avut alături oaspeți de vază, de la alte parohii din raion, muzeografi, bibliotecari, autorități publice și credem cu tărie că istoria trebuie cunoscută de noi toți”, a menționat preotul.\n\nAngela Zatic, coautoarea cărții, ne-a spus că proiectul a fost inițiat încă în perioada pandemică, când s-a pornit colaborarea cu Asea Timuș, stabilită de mai multă vreme în România. „Am colindat cimitirul din sat, colectând date, am scanat multe fotografii, iar toate au fost armonizate cu sursele digitale existente. Astfel a rezultat un parteneriat frumos și ne propunem să ducem la bun sfârșit lucrurile începute”, a declarat dânsa.\n\nLa Bravicea există un moment al soldatului necunoscut sovietic, unde pe marmore negre sunt trecute numele celor 101 soldați care au căzut pentru Berlin, iar în scurt timp urmează să fie amplasate aici alte șase postamente unde vor fi inscripționate numele militarilor ce au luptat pe frontul român, dar și al celor care au murit pe timp de pace, fiind considerați veterani de război. „Fiecare localitate trebuie să își știe eroii. E nevoie de un spirit patriotic care să persiste în fiecare dintre noi, pentru că istoria este învățătoarea vieții și trebuie să o cunoaștem cu toții”, a mai adăugat Angela Zatic.\n\nÎn prezent se muncește la o a treia carte de istorie locală la Bravicea. De menționat că publicarea cărților, dar și amenajarea plăcilor cu numele ostașilor căzuți, au fost posibile grație suportului material oferit de către doi cetățeni de onoare ai satului: Victor Belinschi și Sergiu Cogîlniceanu.",
    "metadata": {
      "original_file": "Expresul_Calarasi_0247.html"
    }
  },
  {
    "title": "Au mai rămas zile numărate până când comercianții din piețe vor fi nevoiți să renunțe la patente",
    "content": "Începând cu 1 iulie, comercianții nu vor mai putea activa în baza patentei de întreprinzător. Acestora li se propune să treacă la o forma de activitate independentă, cu un regim fiscal simplificat, care i-ar ajuta să-și continue micile afaceri.\n\nDe la începutul lunii iunie, angajații fiscali de la Călărași au făcut seminare și au efectuat mai multe vizite în piețe, discutând cu titularii de patente despre alternativele propuse pentru a putea continua să lucreze și după data de 1 iulie.\n\nSpecialiștii încearcă să-i convingă pe patentari să treacă la o altă formă de activitate, scutindu-i de taxe locale, și prin faptul că nu vor trebui să țină evidență contabilă și să prezinte rapoarte către stat, deoarece Serviciul Fiscal de Stat va recepționa datele privind vânzările în timp real. La fel ca și până acum, comercianții trebuie să achite contribuții sociale și să cumpere poliță medicală obligatorie.\n\nPotrivit lui Ion Nour, șeful Direcției Deservire Fiscală Călărași, noile prevederi îi vizează doar pe deținătorii de patente care fac comerț cu amănuntul și vând în piețele autorizate existente în raion.\n\n„La moment în raionul Călărași sunt 96 de titulari ai patentei de întreprinzător care practică activități comerciale. Orice început pare greu, dar noi suntem pregătiți să le acordăm tot suportul de care au nevoie. Comercianții trebuie doar să păstreze facturile fiscale pentru procurarea mărfurilor, iar dacă acestea au fost cumpărate de la persoane fizice, atunci trebuie indicate în Registrul de evidență a procurărilor”, ne-a spus Ion Nour.\n\nActivitatea independentă presupune o perioadă de activitate nelimitată și cota impozitului pe venit în cuantum de 1% din venitul de vânzări. „Cea mai mică din Europa”, a precizat Ion Nour.\n\nTotodată, activitatea independentă nu este limitată la un anumit tip de vânzări. „Ceea ce-i sperie cel mai mult pe comercianți pare a fi faptul că vor fi nevoiți să dețină aparate de casă. Ei susțin că nu știu cum să le utilizeze, mulți sunt în vârstă și nu se vor descurca cu noile tehnologii. Lucrurile nu sunt însă atât de complicate cum par la prima vedere, iar noi ne propunem să continuăm șirul de activități, de vizite și seminare pentru a-i ajuta pe oameni să se conformeze noilor reguli”, a mai adăugat șeful Direcției Deservire Fiscală Călărași.\n\nÎntrebați despre ce intenționează să facă în continuare, vânzătorii din piața din orașul Călărași au reacționat diferit. Unii au spus că deja s-au conformat noilor reguli, alții însă zic că mai degrabă renunță de tot, pentru că în ultimii ani numărul de cumpărători a scăzut drastic.\n\n„Nu face să deschidem în nici un caz. Dăm banii din pensie. Uitați-vă cum stau locurile goale, iar nimeni nu se apropie. O să închid și gata – hotarele-s libere, așa că voi găsi ce să fac”, a declarat Elena, o doamnă care deține patentă.\n\n”Am deja 24 de ani de când lucrez aici, mi-am consumat sănătatea, iar acum brusc s-au legat de aparate de casă și de restul. Lasă să îi oblige pe cei care lucrează cu milioane, nu cu doi lei, vai de capul nostru cum ne descurcăm”, ne-a spus și Maria, care ne-a dat asigurări că de la 1 iulie va rămâne acasă.\n\nPe de altă parte, am întâlnit și persoane care ne-au spus că au renunțat la patentă și nu văd nimic complicat în activitatea independentă, mai ales că regimul fiscal e simplificat. ”Ceea ce îi sperie cel mai mult pe ceilalți vânzători este faptul că va trebui să aibă un aparat de casă și se tem că nu se vor descurca cu acesta. Eu deja ofer bonuri de casă compărătorilor și nu vă nimic complicat în aceasta”, a declarat Mariana.\n\nObligând comercianții să dețină echipamente de casă și de control, angajații fiscali își propun să asigure o transparență în ceea ce ține de calitatea mărfurilor și a serviciilor. Aceștia vor trebui să procure aparatele, iar statul urmează să acorde compensații de până la 10.000 de lei pentru costul acestora.\n\nLa moment în raionul Călărași funcționează în total cinci piețe: trei dintre ele se găsesc pe teritoriul orașului, iar altele două în satul Bravicea.",
    "metadata": {
      "original_file": "Expresul_Calarasi_0302.html"
    }
  },
  {
    "title": "Trei inițiative din orașul Călărași urmează a fi finanțate în 2024, prin proiectul Bugetarea Participativă",
    "content": "Mai multe proiecte urmează a fi implementate în orașul Călărași, în 2024. În urma votării finale de către Consiliul orășenesc a proiectelor depuse de către Grupurile de Inițiativă din oraș la proiectul Bugetarea Participativă 2024, au fost aprobate trei proiecte cu o valoare totală de 676 229,54 lei. Potrivit unui comunicat al primăriei orașului Călărași, suma totală din bugetul local este 600 mii de lei, iar contribuțiile participanților sunt de 76 mii 229,54 lei.\n\nAstfel, în 2024 va fi implementat proiectul „Sporirea confortului, siguranței, cetățenilor în zona de Centru a orașului Călărași și promovarea modului sănătos de viață ”. În cadrul acestui proiect, în zona adiacentă Incubatorului de Afaceri Călărași vor fi amenajate spațiile publice și spațiile verzi. Aici vor fi instalate bănci, urne, masă de șah, ghiveci cu flori, aparate de fitness.\n\nBugetul total al proiectului este de 158 mii lei.\n\nCel de-al doilea proiect care va fi implementat este „Acces sigur la pavilioanele de joacă de la Grădinița „Guguță” fin orașul Călărași. Grație acestui proiect va fi îmbunătățită infrastructura, fiind pavate trotuarele de acces la pavilioanele de joacă de pe teritoriul grădiniței. Bugetul total este de 221 mii 234,69 lei.\n\nȘi cel de-al treilea proiect „Reparația gardului și reabilitarea zonei verzi la Școala Primară Călărași”, presupune presupune renovarea gardului și reabilitarea zonei verzi adiacente pavajului. Bugetul total al proiectului este de 296 mii 994,85 lei.\n\nNOTĂ: Bugetarea participativă este un proces prin care cetățenii sunt încurajați să identifice și să semnalizeze neajunsurile comunității și apoi să propună rezolvări ale acestora – prin soluții sub forma de proiecte. Acestea urmează să fie validate de autoritatea locală, iar apoi supuse unui proces de votare, prin care se va asigura reprezentativitatea rezultatelor.\n\nPentru realizarea prevederilor acestui Regulament, anual din bugetul orașului Călărași este alocată o sumă nu mai mică de 600 000 lei , pînă la 150 000 lei pentru un proiect.\n\nProcesul de bugetare participativă este unul orientat către cetățean, iar obiectivele principale sunt:\n\na) Creșterea dialogului dintre cetățeni și administrația publică; \n\n b) Ajustarea politicilor publice la nevoile și așteptările cetățenilor; \n\n c) Implicarea cetățenilor în co-crearea procesului de dezvoltare urbană; \n\n d) Stimularea democrației participative; \n\n e) Creșterea transparenței în activitatea administrației publice.",
    "metadata": {
      "original_file": "Expresul_Calarasi_0181.html"
    }
  },
  {
    "title": "Un târg al meșterilor populari va fi organizat la Călărași",
    "content": "Duminică, 24 iulie, în Scuarul Domnitorilor, începând cu ora 10:00, va avea loc Târgul Meșterilor Populari și al Antreprenorilor Locali.\n\nMeșterii populari și antreprenorii locali, care vor să participe la târg, vor trebui să îndeplinească un formular online, pe care îl pot găsit pe pagina de Facebook a Direcției Cultură și Turism Călărași.\n\nPotrivit organizatorilor, în cadrul acestui târg, vizitatorii vor avea ocazia să admire și să cumpere o diversitate impresionantă de obiecte create de meșteri iscusiți în ceramică, obiecte de fier, lemn, papură, pănuși şi împletituri din nuiele, olărit, piese textile, port popular tradiţional, broderie, picturi pe sticlă. Tot aici vor putea găsi cele mai bune produse apicole, pomușoare de sezon – afine, mure, sucuri naturale și alte delicii.\n\nLa final toți cei prezenți vor avea parte de un program muzical deosebit al ansamblurilor folclorice locale.",
    "metadata": {
      "original_file": "Expresul_Calarasi_0494.html"
    }
  },
  {
    "title": "Grădinița de la Tuzara a fost modernizată grație guvernului japonez",
    "content": "Grădinița ”Prichindel” din comuna Tuzara, raionul Călărași, a fost modernizată în ultimii trei ani cu ajutorul Guvernului Japoniei. Ceremonia de finalizare a proiectului s-a ținut miercuri, în prezența unor înalți oaspeți. Copiii din localitate și lucrătorii grădiniței au acum parte de condiții confortabile și sigure.\n\nÎn cadrul proiectului de securitate umanitară Kusanone, grădiniţa de la Tuzara a primit un grant în valoare de peste 67 de mii de dolari de la guvernul japonez pentru a putea crea aici condiții confortabile şi sigure pentru copii. La data de 8 februarie, ambasadorul Yamada Yoichiro a participat la ceremonia de finalizare a proiectului. La eveniment au luat și parte și reprezentanți ai administrației publice locală, părinți și bunici, care au gustat din pâine și sare, au înălțat spre cer baloane în culorile steagurilor celor două țări și au asistat la un mini-spectacol pregătit de micuți.\n\nAmbasadorul din Țara Soarelui Răsare le-a urat celor de la Tuzara să se bucure cât mai multă vreme de realizările atinse: ”Datorită acestui grant s-a făcut o renovare importantă. Copiii pot cânta și dansa acum într-o clădire mai confortabilă. Grădinițele sunt locurile unde copiii fac cunoștință pentru prima dată cu societatea dinafara familiei lor. Astăzi există mai multe motive pentru a fi optimiști pentru viitorul copiilor din Moldova. Când ei vor deveni adulți, Moldova va fi probabil deja membră a Uniunii Europene”.\n\nLudmila Burghelea, primarul comunei Tuzara, le-a mulțumit donatorilor pentru sprijinul acordat în asigurarea unor condiții confortabile și sigure de desfășurare a procesului educațional, atât pentru copii, cât și pentru angajații instituției preșcolare: ” Asemenea evenimente sporesc în noi încrederea și speranța în ziua de mâine, dar și în valorile general-umane. Susținem faptele bune inițiate de Guvernul Japoniei și vom fi recunoscători pentru noi proiecte de dezvoltare implementate la noi în comună”.\n\nLa rândul lor, părinții și bunicii copiilor de Tuzara, au doar cuvinte de laudă cu referire la calitatea condițiilor din instituție, care s-a schimbat la față în ultimii ani, după ce aici s-a reușit reparația acoperișului, izolarea termică a pereților exteriori, schimbarea geamurilor, dar și multe alte lucrări.\n\n”Suntem foarte mulțumiți și recunoscători guvernului Japoniei pentru tot ceea ce au oferit comunității și îi așteptăm aici și cu alte proiecte frumoase” , a afirmat Adrian Smolenschi, care a ales să își dea ambii copii la Grădinița ”Prichindel”.\n\nȘi Nelea Bulgaru, care are un nepoțel la grădiniță, spune despre clădire că a devenit acum mult mai primitoare: ”S-a schimbat mult grădinița noastră, atât pe exterior, cât și condițiile din interior. Grație suportului oferit de japonezi, a devenit mult mai colorată și mai luminoasă, fapt pentru care suntem recunoscători”.\n\nG rădinița de la Tuzara este de fapt o anexă a gimnaziului din localitate și a fost construită în anul 1984. Până în anul 2019 aici nu fusese făcută vreo reparație semnificativă.\n\nProgramul de granturi pentru securitate umană „ Kusanone ” a fost lansat în Moldova în anul 2008. Până în prezent, Japonia a oferit finanțare nerambursabilă în sumă de 6.8 milioane USD pentru 81 de proiecte în domeniile educației, sănătății și utilităților publice. Grădinița din Tuzara are 22 de angajați și este frecventată zilnic de 90 de copii.",
    "metadata": {
      "original_file": "Expresul_Calarasi_0379.html"
    }
  },
  {
    "title": "Grădinița viitorului de la Călărași nu a cheltuit nici un leu pentru căldură în această iarnă",
    "content": "În plin sezon rece, când toată lumea vorbește despre facturi și costuri mari pentru energie, Grădinița ”Doremicii” din orașul Călărași rămâne cu bugetul intact, pentru că primește căldură din pământ și lumină de la soare.\n\nGrădinița Doremicii este cea mai energo – eficientă instituție publică din țară și a fost construită acum șase ani după modelul german numit „casa pasivă”. Clădirea are un design cu totul special, este îmbrăcată în culori vii, are o curte frumos amenajată şi dispune de săli spațioase, cu geamuri imense . Aici sunt instalate panouri fotovoltaice, pompe de căldură, sistem de ventilare prin recuperare, inclusiv un sistem de încălzire și răcire prin pardoseală.\n\nSilvia Dodon, directoarea instituției, spune că printr-un consum redus de energie termică, pierderi minime de căldură şi metode sporite de conservare, reușește să facă economii considerabile la întreținere. Anul acesta încă nu s-a cheltuit nici un leu din buget pentru căldură. Așa cum energia geotermală este ”ajutată” în perioada rece de un cazan pe biomasă, în acest sezon s-au cheltuit abia două tone de peleți din cele douăsprezece rămase de iarna trecută. Și facturile la curent sunt minime, iar datorită panourilor solare, aici se face o economie de 80% față de restul grădinițelor din oraș.\n\n”Condițiile din grădiniță sunt foarte bune, iar copiilor și angajaților le este călduț și bine. Nu avem calorifere, iar toată căldura vine de la pardoseală. În plus, avem un sistem de ventilare foarte bine gândit, care prelucrează aerul încât nu permite supraîncălzirea în încăperi, indiferent dacă acolo se adună mai mulți copii, se gătesc bucate sau se calcă lenjeria de pat. Cel mai important fapt este că la noi copiii nu se prea îmbolnăvesc”, ne-a spus Silvia Dodon.\n\nAngajații grădiniței se declară încântați de comoditățile oferite de o instituție ce pare a fi cu un pas înaintea timpului. Educatoarea Loredana Bunu spune că de aproape patru ani vine la serviciu cu plăcere. Iar așa cum instituția este una prietenoasă mediului, cei 137 de copii care o frecventează zilnic, sunt învățați să trăiască în armonie cu natura și să aibă o atitudine conștiincioasă față de mediul înconjurător.\n\n”Totul este nou, curat și modern, iar colectivul în care muncim este unul prietenos. Copiilor le plac activitățile dedicate educației pentru mediu și observ cât de interesați sunt de acest subiect. Deseori îi surprind spunând că ”natura plânge și ea, are suflet”. Cred că micuții noștri apreciază mediul și mai mult, mai ales pentru că li se povestește frecvent despre oportunitățile pe care ni le oferă natura, inclusiv asigurându-ne grădinița cu resurse”, a punctat educatoarea.\n\nȘi părinții de la Călărași aleg să-și înscrie micuții la Grădinița „Doremicii”, convinși de faptul că aici sunt create toate condițiile necesare. Olga Gheorghiță spune că și-a dorit ca fiul ei să beneficieze de tot confortul unei grădinițe cu aproape zero energie și nu a dat greș făcând această alegere. ”Am ales această grădiniță pentru că este una nouă, iar condițiile sunt foarte bune. Copiii au parte și de inventar modern, iar în acest an a fost cumpărat și un număr impresionant de jucării noi. Plus la toate, este cald, iar bucatele gătite aici sunt foarte variate și pe placul copiilor”, ne-a spus mama.\n\nCosturile pentru întreținerea grădiniței Doremicii, cu o suprafață de 1000 m2, sunt comparabile cu cele ale unui apartament cu trei camere. De notat că valoarea totală a proiectului a fost de peste 1 milion de euro, o bună parte din ei fiind acordați de Banca Germană de Investiții KfW.",
    "metadata": {
      "original_file": "Expresul_Calarasi_0396.html"
    }
  },
  {
    "title": "De ziua regretatului poet Efim Chicu, s-a desfășurat Gala Festivalului Național de Poezie care-i poartă numele",
    "content": "Ajuns la a doua ediție, Festivalul Național de Poezie Efim Chicu a adunat concurenți talentați din întreaga țară, iar cei mai merituoși dintre ei au fost premiați duminică, 21 aprilie, la Călărași, în cadrul unei gale de zile mari.\n\nChiar în ziua în care poetul Efim Chicu ar fi împlinit 66 de ani, zeci de oameni s-au adunat în sala mică a Centrului Cultural ”Ion Ungureanu” din orașul Călărași, aducându-i un frumos omagiu. Și în acest an, festivalul a fost organizat de scriitorul călărășean Mihai Doloton, iar de această dată evenimentul s-a ținut în colaborare cu Consiliul Raional Călărași, care a oferit premii bănești, diplome și cărți semnate de regretatul poet de la Meleșeni.\n\nConcurenți veniți nu doar de la Călăraşi, ci și de la Ungheni, Străşeni, Donduşeni, Sângerei, Edineţ, Drochia, Chişinău, Nisporeni și Bălţi, s-au întrecut la trei secțiuni: recital din opera autorului, creație proprie și interpretare muzicală pe versurile lui Efim Chicu.\n\nMisiunea juriului, format din nume notorii în literatura de la noi, precum: Traian Vasilcău (președinte), Marcela Mardare, Zina Izbaş, Mihai Doloton (directorul festivalului) și Doina Chicu-Harea, fiica poetului, a fost una destul de dificilă, pentru că a trebuit să aleagă dintr-un număr impresionant de participanți, unul mai talentat decât altul. „Un festival care a adunat copii talentați din toată Moldova. Bravo organizatorilor , juriului, primăriei și consiliului raional Călărași! Versurile poetului Efim Chicu, vor trăi în inimile noastre, iar copii, tinerii și toți cei ce iubesc poezia, trebuie să le cunoască”, a declarat Irina Șișcanu, mama Mihaelei Șișcanu, care s-a ales cu locul I.\n\nEmoția a pus stăpânire preț de câteva ore pe sala arhiplină cu iubitori de poezie, fiind presărată de amintiri despre figura notorie a lui Efim Chicu, cunoscut drept un înflăcărat luptător pentru valorile naționale. În plus, pe toată durata evenimentului, chitările au fost la ele acasă, iar versurile autorului au fost puse pe note de cantautorul călărășean Iulian Pălitu, dar și de talentatul unghenean Vasile Lupu-Cetireanu, ambii buni prieteni ai lui Efim Chicu.\n\nScriitoarea și jurnalista Zina Izbaș a definit festivalul ca fiind ”Un eveniment de omagiu și comemorare adus poetului și patriotului, trubadur al românismului Efim Chicu”.\n\n”O sală arhiplină a rămas cutremurată de frumusețea și curajul de munte din poezia fratelui Efim. Da, Efim Chicu și-a iubit Țara Neîntregită pînă la sfîșiere de sine, iar pe Dumnezeu l-a adorat, ducîndu-l în suflet ca pe un mac înflăcărat de pe câmpia Literaturii Române, din care a făcut și va face parte și el întru eternitate! Pentru mine Efim Chicu rămâne un veritabil monument al Smereniei”, a declarat, la rândul său, scriitorul Traian Vasilcău (Traianus).\n\nȘi scriitoarea Marcela Mardare a declarat că poezia de dragoste a poetului cucerește prin simplitate, sinceritate, lirism și armonie. „Iar cea patriotică te pătrunde până în adâncuri și-ți dovedește că rădăcinile neamului nostru sunt puternice, viguroase, sănătoase și trebuie să luptăm pentru idealurile noastre, să ne întregim țara, să ne iubim graiul și neamul, să ne păstrăm și să perpetuăm valorile noastre spirituale, căci ele ne semnifică în timp și în lume”, a subliniat ea.\n\nPrezente la eveniment au fost și autoritățile locale: Nicolae Drăgănel, președintele raionului, dar și vicepreședinții Margareta Florea și Ion Revenco, precum și Victor Ambroci, primarul orașului Călărași. În alocuțiunile lor, ei au menționat faptul că poetul Efim Chicu este o personalitate notorie a raionului Călărași care nu trebuie dată uitării şi că vor susține şi în continuare proiectul național în scopul promovării operei pe care ne-a lăsat-o moștenire.\n\nLa final, profund emoționată, fiica poetului, care este și viceprimara orașului Călărași, a mulțumit tuturor celor de față pentru aprecierile aduse tatălui său. „Acest festival a devenit o oază de spiritualitate, o intersecție dintre trecut și prezent, unde timpul a părut că s-a oprit în loc. Sunt convinsă că de acolo, de printre îngeri, bunul meu părinte ne-a privit prin roiul sclipitor de lumânări aprinse, gânduri alese și amintiri frumoase, mulțumindu-i Bunului Dumnezeu pentru harul divin pe care l-a primit, dar mai ales pentru oamenii valoroși de care s-a înconjurat de-a lungul vieții pământești și dincolo de ea”, a afirmat Doina Chicu-Harea.",
    "metadata": {
      "original_file": "Expresul_Calarasi_0115.html"
    }
  },
  {
    "title": "Un bărbat din raionul Călăraşi este în arest preventiv pentru că a tăiat 9 copaci de salcie",
    "content": "Un bărbat din raionul Călăraşi este ţinut de două luni în arest la domiciliu, învinuit că a tăiat nouă copaci de salcie. Anterior, bărbatul a stat timp de 6 săptămâni în arest preventiv în Penitenciarul nr.13.\n\nAndrei Vameş din satul Dereneu, Călăraşi, tată a trei copii, este învinuit de un consătean de al său că a tăiat pentru lemn de foc 9 copaci de salcie de la marginea unui teren care îi aparţine, cauzându-i un prejudiciu de 14.500 de lei. Partea vătămată pretinde de la Andrei Vameş şi despăgubiri morale, estimate la 10.000 de lei, scrie anticoruptie.md\n\nPe de altă parte, Andrei Vameş pledează nevinovat şi spune că nu a avut nevoie de sălciile care ar fi fost cu tulpina putredă şi afectate de un incendiu de vegetaţie.\n\nInculpatul a mai declarat că singurul venit al familiei sale este din agricultură, iar faptul că a fost plasat în arest preventiv l-a împiedicat să strângă roada şi să vândă din recolta pe care a reuşit să o aducă în hambare, astfel familia a fost lipsită de surse pentru existenţă.\n\nBărbatul care îl acuză pe Vameş a refuzat să facă declaraţii, precizând doar că el este parte vătămată.\n\nDeşi avocaţii agricultorului din Dereneu au prezentat dovezi că arborii pe care i-ar fi tăiat Vameş erau putrezi, pe jumătate arşi şi nu prezentau valoarea materială indicată de pătimit, magistraţii de la oficiul Călăraşi, Judecătoria Străşeni, au rămas de neclintit şi au admis de fiecare dată demersul procurorului privind aplicarea arestului preventiv. Vameş a scăpat din Penitenciarul nr.13 după o decizie a Curţii de Apel, care l-a transferat în arest la domiciliu.\n\nAndrei Vameş este învinuit de furt în proporţii considerabile, infracţiune stipulată în alineatul 2, articolul 186 din Codul penal.\n\nProcuror pe caz este Alexandru Guzic, fost angajat în Procuratura pentru Combaterea Crimei Organizate şi Cazuri Speciale (PCCOCS). Apărătorul a figurat anterior într-un articol al CIJM, fiind surprins de reporteri cu paharul în mână, la o petrecere improvizată într-un birou de la PCCOCS în ajunul sărbătorii de 8 martie.",
    "metadata": {
      "original_file": "Expresul_Calarasi_0400.html"
    }
  },
  {
    "title": "Călărășenii desprinși de acasă au fost invitați de autorități să petreacă o zi împreună, chiar în inima orașului",
    "content": "Ediția din acest an a Zilelor Diasporei la Călărași, organizată la început de august, a fost una deosebită de celelalte. Oamenii au fost invitați la un târg în Piața Unirii, apoi la o masă rotundă cu autoritățile, iar mai spre seară au cântat și au dansat alături de artiștii locului, făcând abstracție de stropii de ploaie care se încăpățânau să-i alunge pe toți acasă.\n\nDis de dimineață, în Piața Unirii pregătirile erau în toi. Meșteri populari și producători locali își aranjau corturile și mesele doldora de articole și produse care de care mai ademenitoare. Aceștia au adus la târg de la ceaiuri din plante, borcane cu miere, cercei, brățări și jucării lucrate manual, până la vinuri de calitate, articole de olărit, lucrări sculptate în lemn și multe altele. Totul a fost completat de un fundal sonor, cu melodii de suflet.\n\nSărbătoarea a fost organizată de Primăria orașului Călărași, în parteneriat cu Consiliul Raional Călărași și Secția Cultură și Turism. Iar potrivit lui Victor Ambroci, primarul orașului Călărași, în acest an autoritățile și-au propus să invite reprezentanții diasporei la un dialog, cu genericul ”Diaspora întreabă – APL răspunde”. Astfel, preț de câteva ore, atât conducerea orașului, cât și a raionului au discutat în cadrul unei mese rotunde cu cetățenii reveniți de peste hotare, dar și cu oamenii locului. ”Chiar dacă am distribuit peste tot invitația la dialog, din păcate nu am avut un număr mare de participanți la întrunire. Cu toate astea, am avut o discuție constructivă, axată pe idei de proiecte interesante și soluții de viitor. Or, asta și este rostul Zilelor Diasporei, care au fost gândite pentru a asigura comunicarea eficientă dintre autoritățile publice locale și cetățenii noștri din diasporă, pentru a promova un dialog care va genera pe viitor acțiuni comune menite să contribuie la dezvoltarea durabilă a orașului”, a declarat primarul.\n\nÎn cadrul evenimentului, Victor Ambroci a felicitat în numele comunității călărășene două cupluri care au aniversat recent „Nunta de aur”: Ion și Maria Surucean și Alexei și Alexandra Leahu. Cei din urmă au muncit împreună departe de casă o perioadă îndelungată, devenind astfel un exemplu pentru societate prin devotamentul lor de-a lungul vremii.\n\n”Am trecut prin multe greutăți împreună, dar le-am depășit pe toate cu răbdare și sprijinindu-ne reciproc. Am fost și noi parte din diaspora mai mulți ani la rând, dar am decis să revenim acasă, la Călărași, unde este cel mai bine de trăit”, a declarat Alexandra Leahu.\n\nȘirul de evenimente pentru migranții veniți la sărbătoare, dar și pentru restul participanților a continuat cu un master-class în care au fost etalate mai multe tehnici de țesut și brodat, pus la dispoziție de angajații Muzeului de Istorie și Etnografie din orașul Călărași.\n\nSeara a culminat cu un spectacol de muzică și dans, susținut de ansamblurile folclorice „Frunză de Dor” de la Pitușca, „Codrencele” de la Peticeni, de câțiva soliști vocali, precum și de Ansamblul de Dansuri Populare „Codrenii”.\n\nPloaia care a venit pe neprinsă veste nu a împiedicat scenariul Zilelor Diasporei pusă la cale de călărășeni. ”Chiar dacă din cauza vremii publicul nu a fost unul atât de numeros pe cât se anunțase, cei mai temerari artiști ai orașului Călărași, dar și oaspeții veniți de la Peticeni și de la Pitușca, au încins atmosfera cu cântece și dansuri populare de o rară frumusețe. Le mulțumim tuturor!”, a ținut să precizeze primarul Victor Ambroci.",
    "metadata": {
      "original_file": "Expresul_Calarasi_0050.html"
    }
  },
  {
    "title": "FOTO / A fost, din nou, magie pe malul lacului de la Leordoaia",
    "content": "Sute de oameni s-au adunat sâmbătă seara, 15 iulie, pe malul lacului de la Leordoaia, Călărași. Sărbătoarea populară ”Noaptea magică a Sânzienelor” a fost un bun prilej de a se întâlni și de a petrece timpul frumos. Sânzienele au fost sărbătorite a 22-a oară în unul dintre cele mai pitorești locuri ale raionului Călărași, iar oamenii au fost adunați cu sunetul buciumului.\n\nOaspeții au fost întâmpinați la Festivalul ”Noaptea magică a sânzienelor” cu muzică, dansuri, flori și multă voie bună. Momentul cel mai așteptat a fost și de această dată ritualul cununilor pe apă. Pentru că, an de an, la Leordoaia fetele nemăritate culeg flori din împrejurimi, împletesc cununi și le aruncă pe lac, ca să afle dacă se vor mărita sau nu în timpul apropiat.\n\nȘi pentru ca sărbătoarea să fie ca la carte, la eveniment au fost invitați mai mulți meșteri populari și colective artistice din întreaga țară, astfel că atmosfera a fost una de excepție. Unii artiști au parcurs chiar și câte 200 de kilometri într-o direcție pentru a evolua pe scenă montată pe apă de pe pitorescul lac de la Leordoaia. Grigore Pistol, conducătorul Ansamblului folcloric ”Speranța” din satul Sadaclia, raionul Basarabeasca, ne-a spus că a descoperit întâmplător festivalul acum șase ani, când se odihnea la Sanatoriul ”Codru” și atunci și-a propus să revină aici împreună cu colegii săi. ”Ceea ce mi-am dorit demult, astăzi s-a împlinit. Am parcurs mai bine de 200 de kilometri pentru a ajunge la acest eveniment special, cu o atmosferă aparte. Nu am mai avut până acum prilejul să cântăm pe o scenă pe apă, înconjurați de atâtea tradiții frumoase. Suntem fascinați”, spune el.\n\n”Revenim aici cu mare, mare drag de fiecare dată, pentru că de fiecare dată descoperim ceva nou, special și ne încărcăm de energie pozitivă”, spune și Larisa Scripnic, conducătoarea Ansamblului folcloric ”Sălcioara” din satul Boșcana, raionul Criuleni.\n\nTatiana Popa, directoarea Muzeului ”Casa Părintească” de la Palanca, organizatoarea evenimentului, s-a arătat bucuroasă de faptul că a găsit sprijin din partea mai multor persoane care au ajutat-o cu pregătirile pentru festivalul care trebuia să se țină cu o săptămână mai devreme, dar a fost amânat din cauza ploii. ”Chiar dacă ne-am îndepărtat un pic de calendarul ortodox, iată că Dumnezeu ne-a binecuvântat cu timp frumos, soare, lumină, cântec și voie bună. Îmi doresc să se mențină amenajările frumoase din acest an, iar terenul să devină tot mai deosebit de la un an la altul. Pentru că acesta și este scopul Sânzienelor noastre – de a rămâne terenul curat, de a proteja natura și tot ce este verde”, a declarat ea.\n\nLa fel ca și în anii precedenți, spre sfârșitul zilei a fost aprins un rug imens. Tradiția spune că acest rug este unul de purificare, de apărare, mai ales că în foc se pun și flori aromate.\n\nPentru cei de la Leordoaia, festivalul ”Noaptea magică a Sânzienelor” a devenit o tradiție care se păstrează cu sfințenie, iar sărbătoarea a devenit un fel de carte de vizită pentru localitate. Evenimentul a durat până după miezul nopții. La organizare a muncit Muzeul „ Casa Parintească”, în parteneriat cu Sătucul iurtelor din satul Leordoaia, Direcția Cultură și Turism a Consiliului raional Călărași și Primăria comunei Hîrjauca.",
    "metadata": {
      "original_file": "Expresul_Calarasi_0284.html"
    }
  },
  {
    "title": "Cine sunt cei mai buni vinificatori din raionul Călărași și produc cele mai bune vinuri",
    "content": "S-a decis cine sunt cei mai buni vinificatori din raionul Călărași care produc cele mai bune vinuri. Săptămâna trecută, pe 7 martie, s-a desfășurat concursul raional „Cel mai bun vin de casă – ediția a XX-a”.\n\nAstfel, cel mai bun vinificator este Serghei Roșca din satul Hirova , care a obținut premiul mare pentru vinul Cabernet Sauvignon + Merlot, anul producerii 2022.\n\nLa categoria vinuri albe din soiuri europene , locul 1 a fost obținut de Vladimir Susarenco din Sadova, pentru vinul Aligote (anul de producere – 2023). Locul 2, pentru vinul Sauvignon blanc (2022) a fost obținut de producătoarea Lucia Vulpe din Sadova, iar locul 3 a fost ocupat de Serghei Roșca din Hirova, pentru vinul Sauvignon + Rkatseteli (2023).\n\nLa categoria vinuri roșii din soiuri europene , locul 1 l-a obținut vinul Cabernet (2023) al producător Vasile Orlovschi din orașul Călărași; locul 2 l-a primit vinul Cabernet Sauvignon (2023) al producătorului Vasile Revenco din Dereneu și locul 3 i s-a acordat Luciei Vulpe din Sadova, pentru vinul Cabernet Sauvignon + Merlot + Fetească regală + Saperavi (2023).\n\nIar la categoria vinuri rose din soiuri europene și hibride s-au acordat doar două locuri. Astfel, pe locul 1 s-a clasat vinul Cabernet Sauvignon (2023) al producătoare Lucia Vulpe din Sadova și pe locul 2 s-a clasat vinul Isabella (2023) al producătorului Ion Tudoreanu din Hîrjauca.\n\nDe menționat că la ediția din acest an al concursului „Cel mai bun vin de casă” au fost recepționate 60 de probe de vin de casă de la 29 producători din 11 localități ale raionului.\n\nPotrivit organizatorilor, în acest an, probele de vinuri prezentate la concurs au fost, în mare parte, mai calitative comparativ cu cele din anii precedenți.\n\nCele mai bune vinuri de casă vor fi premiate în scurt timp. Conform regulamentului, pentru locul I va fi acordat un premiu în valoare de 1200 de lei, pentru locul II – 1000 lei și pentru locul III – 800 de lei. Premiul mare va constitui 1500 de lei.\n\nAmintim că în 2023, la concursul „Cel mai bun vin de casă” au participat 31 de producători din 15 localități cu 70 de probe de vin de casă. Premiul mare a fost acordat pentru vinul Feteasca regală, anul 2022, al producătoarei Svetlana Șpac din satul Peticeni.\n\nConcursul „Cel mai bun vin de casă” este organizat Direcția Economie, Agricultură și Dezvoltare Rurală cu scopul de a-i remarca pe cei mai buni producători de vin de casă din raionul Călărași, de a populariza tradițiile naționale de fabricare a vinurilor moldovenești în condiții casnice, de a ridica cultura de consum și de a efectua schimbul de informație între producătorii de vin de casă.",
    "metadata": {
      "original_file": "Expresul_Calarasi_0142.html"
    }
  },
  {
    "title": "Dedicație și pasiune. Pompierii voluntari din Sipoteni – mereu la datorie",
    "content": "Merg zi de zi la muncă, dar sunt mereu gata să intervină în situații de urgență. Este vorba de cei 30 de bărbați care activează la Postul de pompieri voluntari din comuna Sipoteni. Ei spun că activează cu plăcere, pe bază de voluntariat, pentru că munca lor nu este remunerată, scrie www.noi.md\n\nVictor Epuraș activează deja de patru ani ca și pompier voluntar. „Am aflat, fiind aici pe teritoriu, am văzut pompierii și mi-a fost drag. M-am apropiat de primar și l-am întrebat cum pot și eu să vin aici. El m-a întrebat: „Din propria dorință?”. Am zis „Da”. Și iată că au trecut patru ani”, își amintește pompierul voluntar. Un alt pompire voluntar, Vasile Țară, spune că a decis să devină pompier voluntar pentru că îi pasă de satul lui și de oamenii din sat. „Îmi place să mă implic. Eu fac mult voluntariat. Îmi place ceea ce fac, îmi place echipa”, spune el.\n\nPompierii trebuie să intervină prompt atunci când primesc solicitări. „Activitatea noastră este contra cronometru”, afirmă șeful postului de pompieri voluntari din Sipoteni, Vitalie Chitoroagă, după care adaugă: „Stăm permanent la telefon. Primul apel de la 112 îl primește omul de serviciu din cadrul Primăriei. Apoi el ne anunță pe fiecare în parte. Avem ca timp 5 – 10 minute până ajungem la post. Până ajungem noi, mașina deja este pornită, dotată cu tot ce ne trebuie. Noi doar am venit echipați deodată și plecăm la intervenție”.\n\nPentru âînceput, pompierii au avut parte și de unele instruiri pentru ca să știe exact cum să acționeze în cazurile excepționale. Cele mai multe intervenții sunt în lunile de primăvară și toamnă, atunci când riscul izbucnirii unor incendii este mai mare.\n\nPotrivit lui Vasile Rață, primarul localității, aproape 80 la sută din solicitări sunt pentru stingerea focului pe câmpuri sau pășuni. „Deservim doar teritoriul localității noastre. În cazuri excepționale ieșim și în alte localități, dacă este necesar. Au fost situații când pompierii noștri voluntari au participat la stingerea incendiilor din alte localități apropiate”.\n\nPostul de pompieri voluntari din Sipoteni a fost inaugurat în iulie 2017. Acesta îi poartă numele lui Hans Kohler, care este președintele Organizației ”Moldova Project” din Austria, care a contribuit semnificativ la tot ce înseamnă stabilrea și dezvoltarea postului de salvatori și pompieri voluntari de la Sipoteni. „Anume el a fost cel care ne-a susținut sută la sută în ceea ce privește fondarea postului de salvatori și pompieri voluntari la Sipoteni. Am considerat că va fi o onoare pentru noi și pentru el să numim postul respective în cinstea lui”, a explicat atunci primarul de Sipoteni, Vasile Rață. Lui Hans Kohler i s-a conferit în 2017 și titlul de cetățean de onoare al comunei Sipoteni.\n\nDe la începutul anului 2024, pompierii din Sipoteni au intervenit în 45 de situați de urgență.",
    "metadata": {
      "original_file": "Expresul_Calarasi_0007.html"
    }
  },
  {
    "title": "La Călărași au fost finalizate lucrările de construcție a rețelei de apeduct și canalizare",
    "content": "Membrii echipei de recepție a lucrărilor executate în cadrul proiectului „Îmbunătățirea serviciilor de alimentare cu apă și de canalizare în orașul Călărași” s-au întrunit, astăzi, 4 octombrie, în ședința de evaluare a lucrărilor executate.\n\nAstfel, au fost inspectate lucrările efectuate, fără a fi semnalizate obiecții majore în procesul de executare a acestora. Valoarea lucrărilor recepționate constituie 32,5mln lei.\n\nÎn cadrul acestui proiect, au fost executate lucrări de extindere și reabilitare a 15,85 km de conducte de apă (inclusiv 875 branșamente) și extinderea rețelei de canalizare cu scurgere gravitațională cu lungimea de 4,9 km (inclusiv 234 racorduri la rețeaua de canalizare). Tot aici, a fost construită o stație de clorinare/dezinfecție. Totodată, autoritățile locale îți propun drept obiectiv regionalizarea serviciilor de alimentare cu apă şi canalizare în această regiune.\n\nProiectul „Îmbunătățirea serviciilor de alimentare cu apă și de canalizare în orașul Călărași” este finanțat de către Uniunea Europeană în cooperare cu proiectul „Modernizarea Serviciilor Publice Locale în Republica Moldova”, care este implementat de Agenția de Cooperare Internațională a Germaniei (GIZ) în parteneriat cu Ministerul Infrastructurii și Dezvoltării Regionale și sprijinit financiar de Ministerul German pentru Cooperare Economică şi Dezvoltare (BMZ).",
    "metadata": {
      "original_file": "Expresul_Calarasi_0457.html"
    }
  },
  {
    "title": "Podcast / Rodica Gavriliță: ''Poeziile sunt ca și copiii''",
    "content": "În sistemul educațional din Republica Moldova, numele profesoarei de limba și literatura română – Rodica Gavriliță de la liceul ”Mihail Sadoveanu” din Călărași, este înscris de câteva decenii.\n\nE o profesoară cu cărțile în mână, pe față și ai putea crede că ele o caută, de vreme ce Rodica Gavriliță a reușit să-și lase numele ei pe mai multe cărți. A participat, în calitate de expert, la evaluarea manualelor şcolare, este autoare de teste pentru evaluare la Limba și literatura română, este laureată a concursului național Pedagogul Anului. Mai este și autoarea cărților proprii în care își așterne poeziile sale, dedicate mamei, casei părintești, fiilor și fiicelor plecați de acasă…\n\nEste o profesoară mereu în acțiune, iar toate acestea îi solicită multă pregătire. La o discuție cu doamna Rodica Gavriliță, îți dai seama că poezia din sufletul ei o ajută să facă toate acestea. Viața ei e o proză cu mai mult soare, cu mai multe bucurii și ciripit de păsări, exact ca în ziua în care am înregistrat podcastul.",
    "metadata": {
      "original_file": "Expresul_Calarasi_0338.html"
    }
  },
  {
    "title": "După ce în orașul Călărași au fost montate camere de monitorizare a traficului rutier, amenzile curg gârlă",
    "content": "Pe traseul național R1 – care străbate orașul Călărași, au fost instalate acum câteva luni camere video de monitorizare a traficului rutier, la intrarea, dar și la ieșirea din localitate. Polițiștii de la Călărași spun că din acel moment numărul de contravenții la trafic crește simțitor.\n\nDeja de trei luni bune, camerele video de supraveghere şi control al traficului, instalate în orașul Călărași, sunt perfect funcționale. Așa cum până acum în oraș nu existau deloc astfel de dispozitive, printre șoferii care încă nu au aflat de existența lor, se găsesc și dintre cei care își permit „luxul” de a călca un pic prea mult pedala de accelerație, să neglijeze marcajul rutier, să vorbească la telefon, sau să facă manevre de depășire în locuri nepermise.\n\nPotrivit lui Mihail Jacota, șeful interimar al Inspectoratului de Poliție Călărași, în primele cinci luni ale anului, în raion s-au documentat nu mai puțin de 3000 de contravenții în trafic, multe dintre care au fost fixate anume de camerele video de monitorizare. „Sistemul permite captarea numărului de înmatriculare a automobilelor care sunt în zona de supraveghere, inclusiv imaginea șoferului şi stabilește viteza medie de deplasare a mijlocului de transport, dacă acesta are cuplată centura de siguranță sau dacă vorbește sau nu la telefon. Astfel, tot mai mulți șoferi primesc acasă scrisori prin care sunt informați despre încălcările fă-cute, despre amenda pe care trebuie să o achite, dar și despre punctele de penalizare primite. Dacă până acum unii încercau să paseze vina pe altcineva, să nege faptul că au fost la volanul ma-șinii, acum aceste tentative nu mai au cum să dea roade”, ne-a dat asigurări Mihail Jacota.\n\nOamenii legii spun că statul a instalat camerele cu scopul de a contribui la disciplinarea participanților la trafic și la diminuarea riscurilor de producere a accidentelor rutiere. „Șoferii trebuie să aibă mare grijă, pentru că cei care acumulează 15 puncte de penalizare, riscă să rămână și fără permisul de conducere. Totodată, din data de 1 iulie au intrat în vigoare unele modificări la Codul contravențional ce prevăd suspendarea pe loc a dreptului de a conduce pe o durată de până la jumătate de an”, a făcut completări șeful interimar al inspectoratului.\n\nI-am întrebat și pe câțiva șoferi dacă știu de existența camerelor, iar răspunsurile au fost diferite.\n\nUnii spun că le-au observat din start și respectă cu strictețe regulile circulației rutiere pentru a se feri de amenzi, alții însă au recunoscut că au devenit mai responsabili abia după ce au primit plicul cu citația polițiștilor. „Am evitat la limită un accident pe care cât pe ce era să îl fac cu un șofer ce mi-a ieșit brusc în față de pe un drum secundar. Eram cu copilul în mașină și în acel moment am realizat cât de mult a contat faptul că nu aveam viteză. Știu despre existența camerelor chiar din momentul în care se montau, dar așa cum nu obișnuiesc să măresc viteza pe drumurile din oraș, acest fapt nu mă încurcă deloc”, spune Tatiana, care este de șapte ani șoferiță.\n\nDumitru, un alt șofer, ne-a spus că a devenit mai atent din moment ce a „gustat” din mărimea amenzii pentru depășirea de viteză. „Nu aveam decât 60 km/h, dar regula e regulă și recunosc că a fost vina mea. De acum încolo voi încerca să nu încalc. Cred că sunt binevenite aceste camere, pentru că așa ne vom conforma și vom evita să nimerim în situații complicate”, a punctat bărbatul.\n\nIar Ion spune că și-a luat recent permisul de conducere, așa că obișnuiește să meargă încet: „Zilele trecute am fost martor cum un șofer grăbit a încălcat marcajul, a ieșit la depășire chiar în fața camerei și a virat cu viteză la stânga. Probabil că a și primit plicul cu o amendă bunișoară”.",
    "metadata": {
      "original_file": "Expresul_Calarasi_0292.html"
    }
  },
  {
    "title": "Apel. Mai sunt necesari 50 mii lei pentru ca monumentele funerare din cimitirul ostașilor români din Novaci să fie renovate",
    "content": "În cimitirul ostașilor români din Novaci este nevoie de o reconstrucție a monumentelor funerare în memoria celor 47 de ostași români căzuți în cel de al II- lea Război Mondial în timpul Operației „Munchen”. Și asta pentru că acest loc este marcat doar de o cruce din lemn, care riscă să dispară datorită vechimii ei. „Locul înhumării ostașilor a fost marcat inițial, cu 4 cruci din beton, care au fost distruse în perioada sovietică. Iar acum acest loc este marcat doar de o cruce de lemn care riscă să dispară”, a scris Sergiu Artene, vicepreședintele raionului Călărași, pe rețelele sociale.\n\n„Reconstrucția acestui cimitir ar fi un act de înaltă morală, cinste, demnitate și recunoștință a generației noastre față de memoria înaintașilor noștri care au luptat pentru întregirea neamului”, a mai scris Sergiu Artene.\n\nDin totalul de 47 de ostași români, doar 17 ostași sunt cunoscuți după nume, prenume și proveniență. „Restul sunt eroi necunoscuți, în locuri necunoscute, istorii necunoscute, care așteaptă lumină și un loc de cinste în istoria neamului”, a mai scris Sergiu Artene.\n\nPotrivit lui, pentru amenajarea acestui cimitir au fost alocați 120 mii lei de către Asociația Euroregiunea Siret – Prut – Nistru, dar mai sunt necesari aproximativ 50 mii lei.\n\nAstfel, Sergiu Artene a venit cu un apel către persoanele care vor să contribuie la reconstrucția acestor monumente. „Toți cei care doresc să contribuie se pot adresa la Gheorghe Chiriac din satul Novaci, proprietarul terenului unde se află cimitirul și oferă terenul gratuit în acest scop nobil”, a mai adăugat dânsul.\n\nDe subliniat că pe locul unde își dorm somnul de veci ostașii români, îngropați într-o groapă comună, a fost construită, în perioada sovietică, o fermă de vaci. Actualul proprietar al terenului, Gheorghe Chiriac, este hotărât să cedeze acel loc autorităților publice pentru a amenaja cimitirul.\n\nLa ora actuală, există un cimitir al eroilor români în orașul Călărași, unde sunt înmormântați 42 de ostași români. Acesta a fost construit în anul 2008.\n\nReamintim că în 2018, Consiliul raional Călărași a mai avut o tentativă de a construi cimitirul eroilor români din satul Novaci , împreună cu Consiliul Județean Gorj, la care au fost chemați să participe și consiliile județene Prahova, Călărași și Piatra Neamț. Județele Prahova, Călărași și Gorj sunt înfrățite cu raionul Călărași. S-a apelat și la Consiliul Județean Piatra Neamț, pentru că, potrivit lui Sergiu Artene, o bună parte din ostașii înmormântați la Novaci sunt din Piatra Neamț",
    "metadata": {
      "original_file": "Expresul_Calarasi_0504.html"
    }
  },
  {
    "title": "Patru cupluri din Hoginești au sărbătorit nunta de aur",
    "content": "Cuplurile din Hoginești, care au împlinit 50 de ani de căsnicie, au fost sărbătorite. În acest context, administrația publică locală a organizat, pe 14 februarie, o sărbătoare de neuitat pentru cele patru cupluri din localitate, care au trecut prin toate încercările vieții, dar au reușit să rămână împreună. Este vorba de familiile: Gheorghe şi Maria Breahnă, Alexandru şi Irina Mocanu, Gheorghe şi Galina Goncear, Constantin şi Zavastia Firea.\n\nSărbătoarea s-a transformat într-o adevărată poveste de viață, relatată de fiecare cuplu în parte. Aceștia și-au amintit de bucuriile pe care le-au trăit împreună, de eșecurile pe care le-au avut în viață, dar care cu dragoste, sprijin reciproc, încredere și răbdare au reușit să le depășească. Întrebați care este secretul unei vieți de cuplu, cu toții au declarat la unison: încrederea unuia față de altul, răbdarea și dragostea. Anume acestea trei au stat la baza întemeierii unei familii trainice.\n\n„Este o tradiție ca, de la 2011 încoace, să felicităm toate cuplurile care împlinesc 50 de ani căsnicie. Dar, cu părere de rău, din 2011, numărul lor scade. Am avut ani când sărbătoream și 15 cupluri odată”, spune Constantin Poștaru, primarul de Hoginești, după care mai adaugă: „Nici pandemia nu a putut opri tradiția frumoasă, pentru că atunci am mers la fiecare acasă și i-am felicitat. Considerăm că aceste cupluri sunt un exemplu bun pentru societate, sunt cupluri – model, de aceea trebuie să le dăm un loc aparte în comunitatea noastră”.\n\nLa această sărbătoare s-a alăturat şi casa de cultură din localitate care a organizat un concert pentru sărbătoriți.\n\nDin partea organizatorilor, cuplurile au primit flori, cadouri și câte o diplomă „cu ocazia sărbătoririi a peste jumătate de secol de când trăiți împreună în sfânta taină a căsătoriei, având înțelepciunea de a fi ales în viață calea cea mai bună și mai luminată”.\n\nMenționăm că, populația satului Hogineşti este de 1590 de locuitori, dintre care 287 sunt persoane cu vârsta de peste 65 de ani.",
    "metadata": {
      "original_file": "Expresul_Calarasi_0154.html"
    }
  },
  {
    "title": "Pălăriile au fost scoase la paradă de piticii de la Grădinița ”Lăstărel” din orașul Călărași",
    "content": "Zeci de pălării au defilat vinerea trecută, pe 28 octombrie, prin curtea Grădiniței ”Lăstărel” din orașul Călărași. Care de care mai colorate, acestea au fost purtate cu multă mândrie și entuziasm de copii. Pălăriile minune au adunat pe boruri toate culorile toamnei, frunze, flori, pomușoare, rămurele, pene și chiar fel de fel de fructe și legume. Cei mici au mărșăluit ca pe podiumurile de modă veritabile, fiind admirați și aplaudați de colegi, dar și de educatori, părinți și bunici.\n\nPotrivit Tatianei Spînu, directoarea grădiniței, tradițional anotimpul autumnal era omagiat în cadrul unei serbări intitulată ”Toamna de Aur”. ”Ne-am gândit să facem ceva deosebit în acest an. Așa că am organizat o paradă a pălăriilor colorate, care să adune laolaltă toate elementele specifice acestui anotimp”, a spus Tatiana Spînu.\n\nPe lângă parada propriu-zisă, curtea grădiniței a găzduit și o expoziție de lucrări realizate manual, la care copiii au trudit alături de părinții lor și s-au întrecut în măiestrie. ”Ca de fiecare dată, cei mici s-au dovedit a fi foarte ingenioși și creativi. Pot spune că ne râde inima să-i vedem pe toți atât de frumoși și atât de fermecați de această sărbătoare”, a mai adăugat directoarea instituției.\n\nPărinții au trăit și ei emoții alături de copii. Cristina Smolenschi ne-a povestit că parada pălăriilor a fost foarte așteptată de cei mici. ”Am avut câteva seri pline în care am muncit alături de fetița mea de cinci ani Sofia, la o lucrare potrivită pentru o astfel de expoziție. Mai exact am realizat o scorbură a veveriței, unde au încăput toate bunătățile și bogățiile toamnei”, ne-a povestit mămica.\n\nSărbătoarea a fost presărată cu jocuri interactive, dansuri săltărețe, cântecele vioaie, poezii și multă voie bună. Diversitatea uimitoare de pălării care a putut fi admirată în acea zi la grădinița din Călărași a scos la iveală spiritul creativ al părinților, dar și al educatorilor, care s-au dichisit și ei pentru serbare. La final, toate grupele din grădiniță au primit diplome de excelență la diferite secțiuni.\n\nAdministrația grădiniței a promis că Parada Pălăriilor va continua și în anii care vin pentru că s-a dovedit a fi o activitate pe placul tuturor.",
    "metadata": {
      "original_file": "Expresul_Calarasi_0441.html"
    }
  },
  {
    "title": "Orașul Călărași împreună cu alte două localități din raion vor beneficia de îmbunătățirea infrastructurii de apă",
    "content": "Guvernul Germaniei oferă un grant de 14 milioane de euro pentru îmbunătățirea infrastructurii de apă în regiunea centru a Republicii Moldova. Potrivit Ministerului Infrastructurii și Dezvoltării Regionale, de investiții vor beneficia orașele Chișinău, Strășeni și Călărași, scrie moldova1.md.\n\nÎn urma implementării proiectului, 14,4 mii de locuitori din Călărași și 19,2 din Strășeni vor beneficia de acces îmbunătățit la apă potabilă după reabilitarea și extinderea rețelelor de apeduct.\n\nȘi locuitorii din satele Pitușca și Vărzăreștii Noi din raionul Călărași, în total circa 5 mii, vor avea apă în gospodării, după ce localitățile vor fi conectate la apeductul magistral Chișinău-Strășeni-Călărași și vor fi construite rețele interne de distribuție a apei.\n\nDe asemenea, proiectul prevede conectarea satului Căpriana din raionul Strășeni la apeductul magistral Chișinău-Strășeni-Călărași și construirea unor rețele interne de distribuție a apei în localitate, pentru cei 2,6 mii de locuitori.\n\nPentru municipiul Chișinău, proiectul prevede construcția unei noi stații de captare a apei din râul Nistru, a stației principale de pompare de la Vadul lui Vodă și a unei noi conducte către a doua stație de pompare la Vadul lui Vodă.",
    "metadata": {
      "original_file": "Expresul_Calarasi_0011.html"
    }
  },
  {
    "title": "Micii pietoni de la Călărași - echipați cu veste reflectorizante pe mărimea lor",
    "content": "Polițiștii de la Călărași și-au propus să reducă numărul de accidente rutiere cu implicarea pietonilor de vârstă fragedă. Aceștia au demarat o campanie de informare și merg din școală în școală pentru a le vorbi copiilor despre cum se circulă corect pe stradă. Pe lângă informațiile prețioase, cei mici pleacă acasă și cu câte un articol vestimentar inedit: o vestă reflectorizantă exact pe măsura lor.\n\nCampania intitulată „Siguranța micului pieton” inițiată de polițitii de la Călărași a început în primele zile de februarie în localitatea Bahmut. Aici copiilor li s-au oferit nu doar exerciții practice și multe informații, dar și câte o vestă reflectorizantă pe care o vor putea îmbrăca ori de câte ori vor însera pe drum, sau vor circula în condiții de ceață.\n\nVestele reflectorizante au fost oferite cu generozitate de pastorul unei biserici evanghelice – baptiste. Potrivit șefului interimar al Inspectoratului de Poliție Călărași, Mihai Jacota, scopul acestui proiect este de a educa o generație de copii vigilenți și responsabili, care să conștientizeze riscurile crescute atunci când merg singuri pe stradă.\n\n„Gimnaziul din satul Bahmut este amplasat chiar la marginea traseului internațional, unde mereu este un flux sporit de unități de transport. Acest fapt prezintă un real pericol pentru copii, când merg sau revin de la școală”, Mihai Jacota, după care a mai adăugat: „Lecția practică susținută de polițiști pentru copii a fost una interactiv și pe placul lor. Am ieșit cu toții pe traseu pentru a exersa trecerea regulamentară, pentru a adăuga informații utile și pentru a-i atenționa pe cei mici despre pericole. Rămânem încrezători că informațiile vor avea impactul dorit și că vestele reflectorizante își vor demonstra utilitatea”.\n\nPastorul Andrei Nicolai de la Biserica ”Învierea și Viața” din orașul Călărași zice despre copii că trebuie ajutați, pentru că au dificultăți în aprecierea distanțelor și a vitezei și observă mai greu o situație periculoasă de trafic. ”Acum opt ani am început o colaborare frumoasă cu polițiștii și pompierii și salvatorii din Călărași, iar pe parcurs am avut multe proiecte. M-am bucurat foarte mult să aflu că un bun prieten, directorul unei misiuni creștine are astfel de veste reflectorizante pentru copii. Cei mici s-au bucurat că au primit un astfel de cadou și au promis că le vor purta seara, când merg cu bicicletele, cu căruța etc.” , a menționat el.\n\nStatisticile poliției de la Călărași atestă o ușoară descreștere în anul 2022 față de 2021 în ceea ce privește accidentele rutiere cu implicarea copiilor. Mai exact, anul trecut s-au produs 36 de astfel de accidente, față de 38 în anul anterior. Oamenii legii cred cu tărie însă că prin conjugare de eforturi copiii se pot trensforma din persoane vulnerabile în trafic, în pietoni responsabili.\n\nAcțiunile de informare continuă, iar polițiștii își propun să ajungă și în restul localităților din întreg raionul.",
    "metadata": {
      "original_file": "Expresul_Calarasi_0380.html"
    }
  },
  {
    "title": "Apă la robinete pentru toți locuitorii satului Bravicea",
    "content": "Toți cei peste 3000 de locuitori ai satului Bravicea, au acum apă la robinete. Și asta grație unui proiect realizat în cadrul Programului Naționat „Satul European”, ediția I, care a permis conectarea la rețeaua centralizată și a celor peste 260 de gospodării, care, anterior, nu erau conectate la apeduct.\n\nProiectul a inclus construcția unei rețele de apeduct, cu o lungime de peste 14 km, extinzând astfel infrastructura existentă. „Dacă ceilalți 2200 de locuitori erau aprovizionați cu apă la robinet, de la cele 3 fântâni arteziene ale satului, pentru noii beneficiari a fost realizată conectarea la a patra fântână arteziană”, spune primarul, Alexei Zatic.\n\nAceasta a fost construită în anul 2020 prin contribuția financiară a Agenției de Intervenție și Plăți pentru Agricultură, în valoare de 570 de mii de lei. Însă pentru a construi o nouă rețea de apeduct – primăria nu a avut bani în bugetul local și doar, în anul 2023, grație aplicării la Programul „Satul European” a reușit să obțină o nouă finanțare de la stat.\n\nAcum, noii beneficiari sunt bucuroși că, în sfârșit, au acces la apă în propria gospodărie. „A fost un lucru tare așteptat, mai ales vara, când era secetă, apă la robinete nu era și aduceam apă de la fântânile din jur”, spune o locuitoare, Ana Boțan. O altă locuitoare, Angela Lapteacru spune că se trezea la ora 5.00 dimineața pentru a-și face rezerve de apă pentru o zi. „Umpleam câte 3-4 bidoane de 40 de litri pentru ca să avem apă de consum pentru toată ziua”, spunea ea.\n\nPe lângă populația satului, apeductul va asigura cu apă și Gimnaziul „Ștefan cel Mare” din localitate, precum și trei agenți economici. „Noua rețea de apeduct este foarte importantă pentru oamenii care nu au fost conectați până acum la apeduct. Dar pentru gimnaziu ar fi o oprtunitate de conectare a etajului 2 și 3 a instituției. Plus la aceasta, am putea construi și blocuri sanitare la aceste etaje, pentru că gimnaziul dispune doar de un bloc sanitar în interior, la etajul 1”, spune Elena Godovaniuc, directoarea gimnaziului. În gimnaziu își fac studiile 200 de copii.\n\nPrimarul satului Bravicea, Alexei Zatic, a subliniat că acest proiect mult așteptat a devenit realitate datorită sprijinului financiar acordat de Guvern, prin intermediul Fondului Național pentru Dezvoltare Regională și Locală (FNDRL), în valoare de aproximativ 5,2 milioane de lei.\n\nMenționăm că, până în prezent, prin Programul Național „Satul European”, ediția I, a fost îmbunătățită structura de apă și sanitație din 95 de localități ale țării.",
    "metadata": {
      "original_file": "Expresul_Calarasi_0103.html"
    }
  },
  {
    "title": "Elevii din două licee din Ungheni și două licee din Călărași, vor avea acces la noile tehnologii",
    "content": "Două licee din Ungheni și alte două din Călărași vor fi dotate cu echipamente TIC. Este vorba de liceul „Mihail Sadoveanu” din orașul Călărași, ”Mihai Eminescu” din Sipoteni (Călărași), „Alexandr Pușkin” și „Gheorghe Asachi” din orașul Ungheni.\n\nÎn total, 70 de școli din țară vor fi dotate cu echipamente TIC. Investițiile vor fi făcute în cadrul proiectului „Programul inovații digitale ale sistemului educațional din Republica Moldova”, inițiat de UNICEF în parteneriat cu Ministerul Educației și Cercetării (MEC).\n\nPotrivit MEC, în fiecare școală, câte cinci clase vor fi echipate cu computere All-in-One și panou interactiv dotat cu software, cu conținuturile educaționale în limba română. 35 din cele 70 de instituții fac parte din „Rețeaua Școlilor Model”.\n\nConform Moldpres , printre criteriile care au stat la baza selecției celor 70 de școli au fost: numărul mai mare de 250 de elevi în cadrul instituției; necesitățile stringente de dotare; numărul de copii vulnerabili și copii cu cerințe educaționale speciale; conexiunea la rețeaua Internet în spațiile care vor fi dotate.\n\nMEC anunță că va monitoriza procesul de dotare cu echipamente ale acestor instituții, precum și de utilizare a echipamentelor în procesul de predare.",
    "metadata": {
      "original_file": "Expresul_Calarasi_0046.html"
    }
  },
  {
    "title": "Biblioteca din Țibirica a fost renovată, grație suportului Fondului Național de Dezvoltare Regională și Locală",
    "content": "Grație sprijinului și suportului Fondului Național de Dezvoltare Regională și Locală, la biblioteca din satul Țibirica, s-au executat lucrările de reparație capitală a acoperișului și termoizolarea fațadelor clădirii Bibliotecii Publice.\n\n„Salutăm această decizie importantă a guvernării pentru dezvoltarea locală, de a oferi posibilitatea ca edificiu Bibliotecii Publice să beneficieze de acest proiect prioritar pentru întreaga comunitate”, spun angajații bibliotecii.\n\nProiectul finanțat din Fondul Național de Dezvoltare Regională și Locală, în valoare de peste jumătate de milion de lei, a asigurat acces îmbunătățit pentru 800 de utilizatori ai bibliotecii din sat. Prin Programul Național „Satul European”, primăria a renovat 450 de metri pătrați de acoperiș, precum și a termoizolat 130 de metri pătrați de pereți. Totodată, autoritatea publică locală a schimbat geamurile edificiului.\n\n„Acum, la finele anului 2022 ne face plăcerea să remarcăm după atîtea decenii scurse de la fondarea bibliotecii, din anul 1972 că, biblioteca la jubileul de 50 de ani se prezintă modernizată, cu un aspect plăcut care atrage ochii trecătorilor, dotată cu o bogată zestre spirituală păstrată în condiții corespunzătoare, conform cerințelor”, au mai spus angajații.\n\nBiblioteca publică din Țibirica, în baza rezultatelor obținute din acest proiect, rămîne a fi – un Centru Comunitar Informațional activ, funcţional şi atractiv, deschis pentru inovare, incluziune şi creativitate, capabil să întărească, prin activităţile sale, identitatea şi diversitatea culturală a comunității.",
    "metadata": {
      "original_file": "Expresul_Calarasi_0416.html"
    }
  },
  {
    "title": "Un călărășean riscă să ajungă după gratii, după ce fusese dat în căutare de oamenii legii de mai bine de 5 ani",
    "content": "Un bărbat de 45 de ani riscă să ajungă la închisoare după ce și-a ispășit o pedeapsă de cinci ani într-o pușcărie din Ucraina. Bărbatul a fost reținut la punctul de trecere a frontierei Otaci, la întoarcerea în țară, scrie ziarulnational.md.\n\nPolițiștii de frontieră au stabilit că bărbatul de 45 de ani, locuitor al raionului Călărași, a fost anunțat în căutare de organele de drept din Republica Moldova în 2018 pentru trecere ilegală a frontierei de stat. Cercetările oamenilor legii au scos la iveală că moldoveanul ar fi comis o infracțiune și în Ucraina, ispășindu-și pedeapsa în închisoare în această perioadă de cinci ani.\n\nBărbatul a fost escortat de către polițiștii de frontieră din cadrul Direcției regionale Nord la Procuratura raionului Ocnița și riscă să ajungă din nou la pușcărie.",
    "metadata": {
      "original_file": "Expresul_Calarasi_0102.html"
    }
  },
  {
    "title": "Locuitorii orașului Călărași și nu doar, se vor bucura, în curând, de un parc modern",
    "content": "Locuitorii orașului Călărași și nu doar, se vor bucura, în curând, de un parc reamenajat. Lucrările vor fi realizate de Agenția de Dezvoltare Regională Centru în cadrul proiectului de revitalizare urbană ,,Modernizarea Scuarului de pe str. Biruinței or. Călărași”.\n\nValoarea totală a proiectului, conform Contractului de antrepriză, constituie 16 milioane 444 mii 745 lei, cu finanțare din sursele Fondului Național pentru Dezvoltare Regională și Locală și cofinanțarea Primăriei orașului Călărași. Pe 5 sepembrie a fost deja semnat contractul de antrepriză pentru executarea lucrărilor planificate, în prezența ministrului Infrastructurii și Dezvoltării Regionale, Andrei Spînu, a deputatului în Parlamentul Republicii Moldova, Ion Șpac, a Șefei Oficiului Teritorial Ungheni a Cancelariei de Stat, Tatianei Rotari, a Președintelui raionului Călărași, Nicolae Drăgănel.\n\n„De mai bine de 30 de ani în orașul Călărași nu a fost reabilitat niciun parc. Acest proiect ne demonstrează că lucrurile se pot schimba, dacă este voință și inițiativă. Avem elaborate proiecte tehnice și pentru alte parcuri și scuaruri în oraș, toate pentru ca locuitorii și oaspeții orașului să se bucure de confort sporit într-o zonă sigură”, a declarat Victor Ambroci, primarul orașului Călărași.\n\nProiectul „Modernizarea Scuarului de pe str. Biruinței or. Călărași” prevede ca, în decurs de 12 luni, prin realizarea activităților planificate, să fie îmbunătățit accesul la spații publice verzi și sigure, incluzive și accesibile din zona centrală, atât pentru locuitori, cât și pentru oaspeții orașului. Centru urban va căpăta un aspect modern și prietenos, oferind condiții îmbunătățite la infrastructură socială de recreere, socializare și sport.\n\nÎn scrurt timp, aici vor demara lucrările de modernizare, amenajare și dotare a unui scuar cu suprafața de 2,4 hectare, va fi amenajat un spațiu multifuncțional de joacă pentru copiii cu vârsta cuprinsă între 3 și 14 ani, cu suprafața de 1280,6 metri pătrați, un spațiu pentru sport activ cu suprafața de 680 metri pătrați, un rollerdrom de 879,7 metri pătrați. Totodată va fi amenajată o suprafață de 7437 metri pătrați de drum și pavaj de acces, va fi construit sistem de iluminat energo-eficient și va fi construită o platformă de colectare a deșeurilor.\n\nModernizarea scuarului din centrul orașului Călărași va completa șirul acțiunilor de revitalizare urbană, întreprinse de autoritățile locale și naționale, în vederea îmbunătățirii condițiilor de trai și odihnă, pentru locuitorii din regiune. În acest sens sunt depuse eforturi constante, iar prin cooperare consecventă am demonstrat că lucrurile se pot îmbunătăți într-un ritm sporit, iar beneficiarii se pot bucura de condiții mai bune.\n\nProiectul nominalizat a fost depus de către Primăria Călărași în cadrul Apelului competitiv, domeniul de intervenție 2.3 Revitalizare urbană și dezvoltarea infrastructurii spațiilor publice, cu finanțare din mijloacele Fondului Național pentru Dezvoltare Regională și Locală. \n\n Urmare a concursului de propuneri de proiecte a fost selectat și inclus în Documentul Unic de Program pentru anii 2022-2024, aprobat prin Hotărârea Guvernului nr. 23/2022.",
    "metadata": {
      "original_file": "Expresul_Calarasi_0047.html"
    }
  },
  {
    "title": "Campanie de informare la Călărași: Cum reducem consumul de energie electrică și termică",
    "content": "Locuitorii din Călărași au primit recomandări din partea Agenției pentru Eficiență Energetică (AEE) cum să economisească energia electrică și termică, în contextul actualei crize energetice și a costurilor înalte pentru aceste resurse. Prin realizarea acestor recomandări, oamenii pot obține un consum mai mic de energie fără investiții mari, iar astfel să țină sub control facturile.\n\nAngajații AEE le-au vorbit oamenilor din Călărași despre măsurile prin care ei își pot reduce factura la energie electrică și termică. Majoritatea dintre acestea nu necesită investiții semnificative sau chiar deloc. În acest scop, au fost distribuite pliante informative cu pașii pe care îi poate realiza fiecare consumator pentru a reduce risipa de energie. De asemenea, oamenii au primit becuri economice de tip LED, care consumă de 5 ori mai puțină energie electrică decât cele simple incandescente.\n\nMesajul transmis este că eficiența energetică aduce o factură mai mică. Aceasta poate fi atinsă prin acțiuni simple, dar eficiente. Pentru a reduce consumul de energie electrică și termică și pentru a controla factura AEE recomandă:\n• Scoateți din priză încărcătoarele și electrocasnicele atunci când nu le folosiți. Veți reduce consumul lunar cu până la 10%;\n• Stingeți lumina în spațiile și încăperile unde aceasta nu e strict necesară;\n• Folosiți-vă cât mai mult de lumina naturală;\n• Adaptați gradul de iluminare la nevoile personale și economisiți energie. Până la 30% din consumul total de energie este utilizat pentru iluminarea locuinței;\n• Mențineți echipamentele electronice într-o stare bună de funcționare, astfel acestea funcționează eficient și nu consumă mai multă energie electrică decât ar trebui;\n• Reduceți temperatura ambientală la 16°C atunci când plecați de acasă și reveniți la parametri inițiali când vă întoarceți acasă;\n• Eliberați zona din fața caloriferelor. Lăsați căldura din calorifere sa se degaje liber în încăpere;\n• Acoperiți golurile ferestrelor. Ramele ferestrelor mai vechi sunt adesea rău montate, cu spații între perete. Acest lucru poate duce la pierderea a până la 30% din căldura unei locuințe;\n• Termoizolați locuința. Datorita izolației, căldura se menține mai mult timp, prin urmare, veți consuma mai puțin.\n\nCampania de informare privind măsurile de eficiență energetică pentru reducerea consumului de energie electrică și termică este realizată de către Agenția pentru Eficiență Energetică în parteneriat cu Ministerul Infrastructurii și Dezvoltării Regionale, Agenția Națională pentru Reglementare în Energetică, ÎCS ,,Premier Energy” SRL, SA ,,Furnizarea Energiei Electrice Nord” și o companie în domeniul produselor electrotehnice.\n\nAcțiunea de informare se desfășoară în contextul obiectivului de reducere voluntară a consumului pe fundalul crizei energetice cu care se confruntă Republica Moldov, generată de războiul din Ucraina, deficitul pe piață, dar și prețurile foarte mari în Europa la resurse energetice fosile.",
    "metadata": {
      "original_file": "Expresul_Calarasi_0417.html"
    }
  },
  {
    "title": "Agricultorii din raionul Călărași se modernizează cu ajutorul subvențiilor de stat",
    "content": "Iurie Scripnic, secretarul de stat al Ministerului Agriculturii și Industriei Alimentare (MAIA) împreună cu Diana Coșalîc, directorul Agenției de Intervenție și Plăți pentru Agricultură (AIPA) au întreprins o vizită de lucru, săptămâna trecută la Călărași. În cadrul acestei vizite au avut întrevederi cu reprezentanții autorităților publice locale și cu agricultorii.\n\nPe agenda de discuții au fost incluse subiecte precum: preocupările ministerului de a accelera procesul de armonizare a actelor legislative cu normele UE, politicile inițiate de minister pentru sporirea calității produselor autohtone și dezvoltarea sectorului agricol, necesitatea modernizării activităților agricole prin prisma științei, reabilitarea sectorului zootehnic ș. a.\n\nAgricultorii au fost informați că în anul curent va fi îmbunătățit mecanismul de subvenționare, iar investițiile din partea statului vor fi efectuate în direcția creșterii valorii adăugate a produselor agricole.\n\nUlterior, oficialii au a efectuat o vizită la o întreprindere de procesare a laptelui din orașul Călărași, unde s-au familiarizat cu procesele tehnologice și cu necesitățile de modernizare a fabricii. În perioada anilor 2017-2021, întreprinderea a beneficiat de suport din partea statului în valoare de circa 5 milioane de lei, pentru dezvoltarea infrastructurii de procesare. De ajutor din bugetul de stat va beneficia și în anul curent, în urma cererii depuse la AIPA pentru solicitarea subvenției.\n\nPotrivit antreprenorului, întreprinderea a fost fondată în 1999. În prezent, laptele este colectat din toate regiunile țării, atât de la exploatațiile zootehnice profesionale, cât și de la gospodăriile casnice. Fabrica procesează zilnic circa 50 tone, însă potențialul acesteia ar fi de peste 100 de tone. Antreprenorul a mai declarat că cea mai mare problemă cu care se confruntă este lipsa de personal. Actualmente, sunt circa 120 de angajați, care prestează munca în ture.\n\nAgenda vizitei a inclus și întrevederi cu fermierii din regiune. Iurie SCRIPNIC a mers în localitatea Sipoteni, la o exploatație de creștere a ovinelor de rasa Lacoune și a caprelor de rasa Saanen. Fermierul deține 150 de oi și 200 de capre gestante și planifică extinderea activităților agricole. În acest scop, curând, va autoriza construcția unei brânzării moderne.\n\nVizita de lucru s-a încheiat în localitatea Țibirica, raionul Călărași, la o exploatație zootehnică ce a fost dezvoltată cu suportul statului. La fermă cresc 120 de oi de rasa Assaf și 40 de capre de rasa Saanen. Din laptele obținut, fermierul prepară produse lactate tradiționale, pe care le comercializează. În perspectivă, fermierul preconizează să sporească investițiile ca să asigure necesarul tehnologic pentru producție și pentru îmbunătățirea condițiilor de întreținere a animalelor.\n\nPotrivit datelor AIPA, pe parcursul anului 2022, peste 90 de producători agricoli din raionul Călărași au depus cereri de solicitare a ajutorului din partea statului, preponderent prin mecanismul de subvenții post-investiții. Aceștia au obținut din bugetul de stat circa 36 milioane Lei. Cei mai mulți dintre agricultori au efectuat investiții în tehnică și utilaje agricole. Totodată, pe parcursul anului trecut, doar 10 fermieri au solicitat sprijin financiar pentru întreținerea animalelor în exploatațiile zootehnice.",
    "metadata": {
      "original_file": "Expresul_Calarasi_0381.html"
    }
  },
  {
    "title": "Prima aplicație mobilă de investiții alternative din Moldova este dedicată tinerilor",
    "content": "O aplicație de investiții alternative a fost lansată de curând în Moldova – prima de acest fel în țara noastră, dar și în regiune. Platforma este disponibilă pentru moldovenii de acasă și din diasporă, care fac investiții cu profit și democratizează accesul la finanțare pentru persoane sau companii. Proiectul este realizat în cadrul „Inițiativei de încurajare a implicării sectorului privat” de către Fagura și proiectul TEKWILL, implementat de ATIC, cu suportul USAID și al Suediei, prin care sunt generate soluții tehnologice utile societății, inițiative de încurajare a antreprenoriatului, dar și oportunități de atragere, dezvoltare și pregătire a profesioniștilor în domeniul IT, scrie infomarket.md\n\nInvestițiile alternative – un trend în rândul tinerilor interesați de finanțe și profit\n\nAplicația reprezintă o platformă prin intermediul căreia clienții pot investi în împrumuturile altor persoane, administra portofoliul propriu de investiții și vinde prin „secondary market” (piața secundară), dacă doresc acces mai rapid la lichidități. În curând, va fi adăugată și opțiunea de investiții în împrumuturile companiilor. Aceste investiții contribuie la dezvoltarea pieței de capital, dar și la educația financiară a populației.\n\nÎn ultimii trei ani, crowdfundingul bazat pe împrumuturi a crescut rapid în țara noastră. Acest tip de investiție este oferit de platforma fintech Fagura.com. Față de alte instrumente de investiții, crowdfundingul are avantajul de a genera un profit de 10-17% anual, mult mai mare față de cel oferit de depozitele bancare și cu riscuri mult mai scăzute față de industria crypto. Aceste investiții sunt bazate pe riscul asumat de investitor, pot genera profit și sunt un instrument prin care pot fi ajutate alte persoane sau companii care au nevoie de finanțare.\n\nTudor Darie, CEO Fagura: „Tinerii din Generația Z și Millennials au nevoie de aplicații prin care să-și poată gestiona activitatea de zi cu zi. Am creat aplicația pentru ca investitorii să-și poată gestiona investițiile la un click distanță, chiar de pe telefonul mobil. Aplicația mobilă „Fagura” este concepută să prezinte informația despre investiții cât mai comod, organizată sub formă de grafice și ușor de gestionat. Partajăm riscurile, grație faptului că într-un împrumut pot investi chiar și câțiva zeci de investitori, suma minimă fiind de 25 de euro, iar suma maximă – de 100 de euro. La fel, platforma are un scoring foarte minuțios de selecție a cererilor, astfel ca să nu supraîndatorăm persoanele care au nevoie de împrumuturi, dar și să ne asigurăm că aceștia vor întoarce creditul în timp util, pentru a asigura profitul investitorilor. Acum lucrăm la o nouă rundă de investiții, care ne va ajuta să adăugăm pe platformă mai multe funcționalități de neo-banking în anii următori și să dezvoltăm primul „community digital bank” din estul Europei.”\n\n„10” pentru IT – proiecte cu impact comunitar susținute de ATIC\n\nAplicația este una din cele 10 proiecte ale companiilor IT din țară susținute în cadrul „Inițiativei de încurajare a implicării sectorului privat” de către TEKWILL, cu suportul USAID și al Suediei. Pe principii de co-finanțare (50% – ATIC, 50% – compania beneficiară), de susținere s-au bucurat companiile care au demonstrat că soluțiile lor pot produce impact asupra pieței, au conceput soluții inovative și dețin un potențial adecvat al echipei de implementare. Inițiativa reconfirmă unul dintre angajamentele strategice ale proiectului – de a contribui la digitalizarea societății, dar și la majorarea numărului de specialiști în domeniu, creșterea calității capitalului uman și progresului industriei IT în general.\n\nAna Chirița, Directoare proiecte strategice, ATIC: „Pregătirea forței de muncă și adaptarea ei la necesitățile curente este o responsabilitate comună. Iată de ce, în cadrul Proiectului TEKWILL, am încurajat și sectorul privat să se implice în dezvoltarea capitalului uman și generarea instrumentelor sau soluțiilor digitale utile societății. Această aplicație va asigura un impact important asupra segmentului de business din Moldova, fiind un instrument viabil, de perspectivă, scalabil la nivel internațional, prin intermediul „scoring for business” dezvoltat de Fagura. Suntem convinși că un astfel de suport oferit mediului privat va contribui la realizarea obiectivelor noastre – mai multe resurse umane bine pregătite în domeniu, o piață regională mai competitivă, cu investiții locale ale companiilor din domeniul IT.”",
    "metadata": {
      "original_file": "Expresul_Calarasi_0505.html"
    }
  },
  {
    "title": "„Risipit” – prima expoziție solo a unui călărășean, pasionat de arte vizuale",
    "content": "În luna decembrie, la Galeria „Artep” din Iași, România, călărășeanul Andrei Gavrilița și-a vernisat expoziția „Risipit”. Expoziția prezintă o altă perspectivă a risipirii, surprinsă în mod autentic de fotografiile, intervențiile video-art, scanările și lucrările post-fotografice din instalația de artă „Risipit”. Aceasta a avut la bază o temă de interes ecologic, inspirată de modul în care tânăra generație se raportează la practica des întâlnită a tipăririi broșurilor publicitare în epoca internetului. A fost o temă aleasă ca lucrare de licență pentru o diplomă în arte vizuale.\n\nAceasta este prima expoziție solo a tânărului artist. „Proiectul este o analiză și o explorare artistică asupra materialelor publicitare vizuale. Acest lucru este realizat prin interpretarea artistică a cataloagelor promoționale ale hipermarketurilor din România, folosind scanerul fotografic de tip flatbed ca instrument pentru fotografierea subiectelor. Lucrările tind să deconstruiască aceste materiale, să le schimbe contextul și modul în care acestea se prezintă și sunt privite. Practic, cataloagele ajung din cutia de pe scara blocului în care sunt aruncate, pe peretele galeriei, tipărite la dimensiuni mari, deconstruite, manipulate, transformate, distruse. Aceste obiecte sunt atât de comune și atât de ignorate, încât e ușor să uităm ce impact au ele asupra mediului.”, a declarat Andrei Gavrilița, autorul expoziției.\n\nTânărul spune că a ales să meargă la deschidere cu mai puține așteptări posibile, ca să nu fie dezamăgit în cazul în care nu iese totul ideal. Dar deschiderea l-a copleșit. „A venit o mulțime de lume, toți îmi puneau întrebări, eram plin de emoții. Expoziția a fost una de succes, a avut un număr regulat de vizitatori – grupuri de studenți de la arte, geografie etc.”, spune călărășeanul.\n\nVrea să-și continuie drumul artei vizuale. Are planuri și visuri mari. „Deocamdată, tot ce pot face sunt pași mici – participări la concursuri, expoziții, rezidențe artistice, publicații”, a specificat Andrei.\n\n„Pe bună dreptate această nominalizare, pentru că lucrările lui sunt de impact. N-o spun doar eu, dar și toți cei care au văzut expoziția, în toată această perioadă. Trebuie să vedeți cum niște banale reviste cu reclamă, au ajuns să prindă viață sub obiectivul lui Andrei și să adune atâția artiști, oameni simpli în jurul acestui concept creativ. ”, a menționat și Corina Țurcanu, o călărășeancă care a vizitat expoziția „Risipit”.\n\nÎn arta, Andrei Gavriliță spune că nu caută să abordeze problematici sociale prea specifice. „Privesc lumea într-un mod democratic – haotic, dar armonios, așa cum ea poate fi găsită, nefiltrată. În fotografiile mele, problemele coexistă cu frumosul și cu urâtul și sunt deasupra oricărei categorisiri. Nu încerc să critic în mod direct sau să-mi exprim idei dure asupra problemelor care ne afectează. Când vine vorba de practica mea fotografică, sunt un observator antrenat cu un simț critic, dar cu intenție artistică și de exprimare.”, mai spune artistul Andrei Gavrilița despre temele care îl preocupă în explorările sale artistice.\n\nAndrei Gavriliță a descoperit pasiunea pentru fotografie la 15 ani. Atunci a înțeles că fotografia poate crea o compoziție întreagă și completă aproape instant, rămânând sedus de acest „avantaj”. „Astfel am început să fotografiez mereu și constant, era un mod ușor de a crea ceva, iar eu aveam nevoie să creez acel ceva, cumva. Mereu îmi spun că dacă nu fotografiam, desenam sau pictam, foloseam orice alt mediu era la îndemână. Într-adevăr, fotografia a ajuns să fie, pentru mine, doar un instrument pe care îl cunosc bine și pe care îl folosesc pentru a mă exprima și pentru a cerceta. Îmi place și latura tehnologică care vine la pachet cu acest mediu”, a subliniat tânărul.\n\nDe menționat că „Risipit” este primul proiect premiat de Asociația Galeria Artep în cadrul programului de susținere a tinerilor absolvenți de arte vizuale din Iași, Art Gen’ 23, care își propune să le ofere acestora, în urma unui concurs public jurizat de o comisie de specialiști, o galerie-rampă de lansare.\n\nAndrei Gavrilița este din Călărași, are 23 de ani și și-a făcut studiile la Universitatea Națională de Arte „Georghe Enescu” din Iași, România. Este un artist vizual, specializat în fotografie. Practica sa artistică este caracterizată de proiecte care explorează mediul fotografic din punct de vedere conceptual, dar și de serii de fotografie documentară și directă. Andrei folosește mediul fotografic ca pe o unealtă în explorările sale artistice, încercând să înțeleagă lumea și pe sine însuși. Proiectele sale conceptuale prezintă o perspectivă experimentală și didactică care chestionează și împinge limitele fotografiei, în timp ce lucrările de fotografie directă sunt o ancoră în lumea fizică, explorări ale intimității, exprimări ale sensibilității artistului și a relației sale cu contextul în care se află.",
    "metadata": {
      "original_file": "Expresul_Calarasi_0155.html"
    }
  },
  {
    "title": "Asigurarea cu lemne de foc pentru iarnă – subiect stringent discutat la Călărași",
    "content": "Pe măsură ce afară se răcește și iarna își intră în drepturi, la Călărași sporesc tăierile ilicite ale copacilor din păduri și chiar din curțile lăsate fără de stăpân. Și cum tăierile licite nu sunt singurele probleme apărute în procesul de aprovizionare a cetățenilor cu lemne de foc, mai multe servicii publice încearcă să-și unească eforturile pentru a putea soluționa dificultățile apărute.\n\nDacă pe parcursul anului trecut la Călărași s-au înregistrat 37 de procese verbale pentru tăierea ilicită a copacilor, în primele zece luni ale acestui an, numărul cazurilor, a ajuns deja la 55. Datele au fost oferite de Silviu Iurii, șef-adjunct al Inspectoratului de Poliție Călărași în cadrul ședinței Colegiului Consultativ care s-a desfășurat săptămâna trecută la Călărași. Potrivit lui, oamenii ar trebui să fie mult mai atenți la prevederile legale ce țin de transportarea lemnelor de foc și mai ales la sancțiunile tot mai aspre. „La moment există un ordin de la minister care prevede că persoanele fizice și juridice nu au voie să depoziteze lemne pe teritoriul întreprinderilor, acest lucru fiind posibil doar la ocolurile silvice. Important este și faptul că transportarea masei lemnoase este interzisă în intervalul orelor 23:00 – 6:00. Cei care riscă să se pornească pe timp de noapte, se pot pomeni cu lemnele confiscate”, a mai punctat Silviu Iurii.\n\nLa rândul său, viceprimarul orașului Călărași, Vladimir Susarenco, a declarat în cadrul ședinței că peste o mie de familii din oraș s-au înscris în lista pentru lemne întocmită la primărie. Potrivit lui, oamenii vulnerabili auî nsă mare nevoie de sprijin suplimentar pentru că pe lângă costurile pentru lemne, aceștia trebuie să achite și pentru transport, fiind în același timp puși în situația de a căuta persoane care să încarce și să descarce aceste lemne, iar lucrurile sunt mai complicate decât par. ”Din cpul locului oamenii au înțeles că primăria este responsabilă ca lemnele să ajungă prin gospodării. La moment, pe lângă cele peste o mie de familii înscrise în listă, avem și 15 familii asistate social, dar și multe persoane vîrstnice, singuratice, cu dizabilități etc., care nu se pot descurca de unii singuri și apeleaă după ajutor la primărie”, a declarat viceprimarul.\n\nPentru a mai reduce din povara aprovizionării cu lemne a persoanelor din grupurile vulnerabile, s-a decis mobilizarea unui grup de lucru. Acum, potrivit Tatianei Rotari, șef-adjunct al Oficiului Teritorial Ungheni al Cancelariei de Stat, mai multe servicii publice vor lua parte la proces, iar de încărcarea lemnelor se vor ocupa inclusiv și subiecții probațiunii. ”Intenția este de a discuta cu responsabilii de la primărie, dar și cu șeful Ocolului Silvic pentru a găsi, cât mai curând, rezolvare a situației create. Am invitat și Biroul de Probațiune pentru a conlucra cu noi, pentru a folosi în interesul cetățeanului munca neremunerată în folosul comunității. Totodată, am recomandat primăriei orașului să identifice surse financiare pentru a acoperi unele cheltuieli în vederea facilitării accesului la lemne pentru unele persoane aflate în dificultate”, a declarat Tatiana Rotari.\n\nPotrivit datelor prezentate pe site-ul lemne.md, prețul lemnului tare la Întreprinderea pentru silvicultură Călărași este de 680 de lei pentru un metru ster, pe când cel pentru lemnul moale este de 380 de lei.",
    "metadata": {
      "original_file": "Expresul_Calarasi_0440.html"
    }
  },
  {
    "title": "Scandal la spitalul raional Călăraşi, mai mulți medici sunt acuzați de neglijență și incompetență",
    "content": "Mai mulți medici de la Spitalul raional Călăraşi sunt acuzați de neglijență și incompetență. Asta după ce mai mulți părinți și-au pierdut copiii pe patul de spital.\n\nPavel și Eugenia Ungureanu spun că totul a început de la dureri de cap pe care fiica lor de 11 ani, Carolina, le simțea în ultima perioadă. Au făcut investigații și rezultatele nu au arătat ceva grav. Fata a fost însă internată pe 12 septembrie curent la spitalul din Călărași pentru un scurt tratament, la recomandarea medicilor.\n\n„A treia zi, după aceste injecții avea tremurături, mici convulsii. În a treia zi cu convulsie, fata mă sună. Îmi zice: „tată, vino repede ca am niște dureri… nu am avut niciodată așa dureri”, povestește Pavel Ungureanu, tatăl fetiței decedate.\n\nPe 15 septembrie Carolina s-a simțit mai rău. Medicii nu știau cum să acționeze în acel moment, afirmă părinții fetei.\n\n„Temperatura i-au măsurat-o cu două sau trei termometre. Două erau stricate și tocmai al treilea era bun. Mi-au zis ca totul este bine. Când aduce unul mai performant care îl pun la frunte – „Vai, dar la fata dumitale e mare temperatura” , povestește tatăl fetei.\n\nÎn aceeași zi, copila a fost dusă în secția terapie intensivă, unde a intrat în comă. Atitudinea medicilor a fost grosolană, își amintesc părinții.\n\n„Mi-au zis: „Dacă așa tare o să insiști să intri, o să ți-o scot în coridor și o să ți-o iei acasă”.”\n\nPe 17 septembrie, Carolina a fost adusă de urgență la Chișinău cu un echipaj SMURD. Medicii de la Institutul Mamei și Copilului au spus că fata nu mai are șanse de viață.\n\nEugenia Ungureanu, mama fetei decedate: „Ne-au spus: „Doamna Eugenia, fata dumneavoastră nu mai are șanse. Ea nu mai trăiește. Fata dumneavoastră nu are creier, nu are ficat, nu are rinichi, nu are absolut nimic”. Pe data de 23 septembrie fata mea s-a stins.”\n\nPărinții fetei cer dreptate. Ei au angajat un avocat pentru a afla ce s-a întâmplat.\n\nAvocatul familiei Ungureanu: „A fost înaintată o plângere către Procuratură care a fost expediată Inspectoratului de Poliție pentru examinare. Așteptăm și concluzia Ministerului Sănătății, care din motive neclare foarte mult durează.”\n\nPe acest caz a fost formată o comisie la Ministerul Sănătății. De partea cealaltă, directorul adjunct al Spitalului raional Călărași ne-a spus că, de obicei, pacienții care sunt internați aici sunt deja în stare foarte gravă.\n\nIon Veveriță, director adjunct al Spitalului raional Călărași: „Pacienții care se internează la noi vin în stare extrem de gravă, pacienți cu câteva patologii concomitente care în unele cazuri nu primesc tratament.”\n\nÎntr-o situație similară este și o altă femeie. În luna august curent, fiul ei de 15 ani a murit după ce s-a tratat mai multe zile la același spital din Călărași. Totul a început de la o traumă neînsemnată în timpul jocului, afirmă mama băiatului. Ea își amintește că medicul i-a cerut bani pentru ca fiul să fie tratat în instituție.\n\nUlterior, starea băiatul s-a agravat. Pacientul a fost transferat la terapie intensivă, însă medicii nu știau cum anume să acționeze, afirmă mama băiatului. La scurt timp, băiatul a fost transportat la Institutul Mamei și Copilului în stare extrem de gravă.\n\nExpertiza medico-legală a arătat că băiatul s-a stins din mai multe cauze, printre care șoc toxico-bacterian, sepsis osteogen, pneumonie metastatică, pericardită și hepatită toxică. În acest caz, directorul adjunct al spitalului a spus că băiatul era deja în șoc septic când a fost internat.\n\nIon Veveriță, directorul adjunct al Spitalului raional Călărași: „Toți indicii paraclinici și clinici arăta că pacientul prezintă sepsis. Noaptea noi am vorbit cu specialiștii de la AVIASAN, cu specialiștii de la Chișinău. Tratamentul nostru era corect.”\n\nJurnal.md a cerut un comentariu și de la Ministerul Sănătății. Reprezentanții instituției nu au răspuns la solicitare.",
    "metadata": {
      "original_file": "Expresul_Calarasi_0010.html"
    }
  },
  {
    "title": "Două personalități ale culturii din raionul Călărași au primit Titlul Onorific de ”Purtător al Tezaurului Uman Viu”",
    "content": "Pe 27 aprilie, două personalități ale culturii din raionul Călărași au primit Titlul Onorific de ”Purtător al Tezaurului Uman Viu”, din partea Ministerului Culturii al Republicii Moldova.\n\nAstfel, Tatiana Popa, meșteriță și directoare la Muzeul ”Casa Părintească” de la Palanca și iscusitul meșter Vasilii Gonceari, sufletul ”Casei Olarului” de la Hoginești, se regăsesc în lista celor șase personalități din țară decorate, în premieră, cu acest titlu.\n\nPotrvit Direcție Cultură și Turism Călărași, certificatele le-au fost oferite în cadrul Forumului Național al Patrimoniului Cultural Imaterial, care s-a desfășurat pe 27 aprilie, în incinta Muzeului Național de Etnografie și Istorie Naturală din Chișinău. În cadrul evenimentului a fost discutată situația actuală a elementelor înscrise de Republica Moldova în „Lista reprezentativă UNESCO a patrimoniului cultural imaterial al umanității” și s-a făcut o incursiune în legislația națională cu privire la patrimoniul cultural imaterial.\n\nMenționăm că potrivit, Articolului 10 din Legea privind protejarea patrimoniului cultural imaterial în Republica Moldova. Titlul onorific de ”Purtător al Tezaurului Uman Viu” este conferit unui creator, unui grup familial sau unui colectiv, recunoscut de către comunitatea purtătorilor de cultură şi de cea ştiinţifică, singurul capabil să creeze, să păstreze şi să transmită mult mai bine decît alţi purtători anumite elemente de patrimoniu în formă şi cu mijloace tradiţionale neschimbate.\n\nPrintre cei care au primit titlul onorifc se numără și maestrul Nicolae Botgros. Acesta a primit titlul în anul 2022.",
    "metadata": {
      "original_file": "Expresul_Calarasi_0339.html"
    }
  },
  {
    "title": "Raionul Călărași a rămas fără medic legist. Oamenii legii sunt în dificultate",
    "content": "Raionul Călărași a rămas fără medic legist. De aproape jumătate de an, secția medicină-legală din raionul Călărași a rămas fără medic. În prezent se face doar autopsia iar poliția și procuratura din Călărași spun că situația în care s-au pomenit le îngreunează munca, scrie jurnal.md.\n\nConform datelor, în ultimii ani, din cauza lipsei personalului a fost sistată activitatea a zece subdiviziuni teritoriale de medicină legală. De aceea expertizele sunt efectuate la Chișinău iar din cauza volumului mare de lucru, rezultatele de laborator durează mai mult decât în mod obișnuit.\n\n„În activitatea pe care o desfășurăm avem un șir de cazuri care avem stricta necesitate a raportului și a expertizei medico-legale, ceea ce este o problemă pentru că din luna februarie în jur de jumătate de an nu avem expert medic legist”, spune Mihai Jacota, șef IP Călărași.\n\nUn raport al Centrului de Medicină Legală pentru anul 2022 arată că din cauza lipsei medicului legist în teritoriu devin imposibile examinarea mai multor crime. Din acest motiv, chiar și în raionul Călărași au apărut mai multe cazuri când victimele diferitor forme de violență refuză sau nu au posibilitate să se deplaseze la Chișinău, pentru examinarea medico-legală.\n\n„Suntem deserviți de medicina legală Korolenko 8 din Chișinău suntem la o distanță mare de centrul raional și dacă vorbim de sate ca Hirova ele sunt la o distanță de 30-40 de centrul raional nemaivorbind de municipiul Chișinău”, mai spune Jacota.\n\nȘeful Inspectoratului de Poliție Călărași și procurorul șef al raionului s-au adresat șefului Centrului de Medicină Legală pentru a găsi o soluție.\n\nOamenii de rând speră că autoritățile vor rezolva această problemă.",
    "metadata": {
      "original_file": "Expresul_Calarasi_0293.html"
    }
  },
  {
    "title": "Tăieri ilicite de arbori la Hîrjauca. Inspectorii de mediu se arată îngrijorați",
    "content": "Inspectorii de mediu din Călărași au descoperit un caz șocant de tăieri ilegale într-un canton forestier din cadrul Ocolului Silvic Hîrjauca. Potrivit lor, cantonul nr.13, responsabil cu asigurarea pazei fondului forestier, a fost supus unui control integral pentru verificarea respectării legislației de mediu.\n\nÎn urma verificărilor efectuate, inspectorii consideră că rezultatele sunt alarmante. În consecință, cantonul fost găsit afectat de tăieri ilegale masive, în special de arbori de specia salcâm. Nu mai puțin de 248 de arbori au fost tăiați ilegal, cu diametre variind între 12 și 32 de centimetri. Această activitate ilegală a rezultat în producția ilegală de 13,65 metri cubi de masă lemnoasă și 2,89 metri cubi de craci. Cantonul nr.13 are o suprafață totală de 238,8 hectare.\n\nPotrivit informațiilor, infractorii au încercat să-și ascundă urmele și au acoperit cioatele arborilor cu pământ și frunze, iar resturile neutilizabile au fost transportate de la fața locului.\n\nPrejudiciul adus mediului în urma acestor tăieri ilegale se ridică la suma considerabilă de 5644 lei, la care se adaugă taxa de lemn pe picior pentru volumul de 13,65 metri cubi, în valoare de 16 mii 185 lei.\n\nAu demarat deja investigațiile pentru identificarea și tragerea la răspundere a persoanelor implicate în aceste activități ilegale. Totodată, cioatele tuturor arborilor tăiați ilegal au fost marcate cu vopsea roșie, marcă a Inspecției Călărași, într-un efort de a evidenția clar dimensiunea acestei tragedii ecologice.\n\nInspectoratul pentru Protecția Mediului reiterează că această descoperire îngrijorătoare reamintește necesitatea unei supravegheri riguroase a activităților din sectorul forestier și a aplicării legii în cazul celor care încalcă normele de protecție a mediului înconjurător.",
    "metadata": {
      "original_file": "Expresul_Calarasi_0143.html"
    }
  },
  {
    "title": "Pacienții care beneficiază de servicii medicale la Centrul de Sănătate Călărași au acum parte de condiții mai bune de acces",
    "content": "Pacienții care beneficiază de servicii medicale la Centrul de Sănătate Călărași au acum parte de condiții mai bune de acces, datorită unui proiect de modernizare realizat cu sprijinul Companiei Naționale de Asigurări în Medicină (CNAM).\n\nProiectul, cu o valoare totală de peste 1,5 milioane de lei, a vizat reabilitarea căilor de acces, instalarea unei platforme verticale mobile pentru persoanele cu dizabilități locomotorii, precum și alte lucrări de reparație. Din această sumă, peste 1 milion de lei au fost alocați din fondul de dezvoltare al CNAM.\n\nLucrările au inclus reabilitarea scărilor, instalarea balustradelor din inox, montarea unui pavaj nou, renovarea holului și reparația rampei de acces. Potrivit lui Vitalie Triboi, șeful Centrului de Sănătate Călărași, era necesară o astfel de investiție, mai ales că scările și balustrada nu mai erau într-o stare atât de bună, dar și că au primit mai multe sesizări din partea unei asociații a persoanelor cu handicap precum că nu există căi de acces, adaptate persoanelor cu nevoi speciale.\n\nCentrul de Sănătate Călărași oferă servicii medicale pentru 27.380 de persoane, dintre care circa jumătate sunt din orașul Călărași, iar cealaltă jumătate, din satele arondate centrului. În această instituție medicală activează 19 medici de familie, 10 specialiști și 43 de asistente medicale.\n\nClădirea Centrului de Sănătate are 4 etaje și a fost construită în anul 1978, fiind dată în exploatare în 1981. „Ne dorim ca următorul proiect să fie centrat pe reparația interiorului edificiului”, spunea anterior șeful Centrului de Sănătate.",
    "metadata": {
      "original_file": "Expresul_Calarasi_0006.html"
    }
  },
  {
    "title": "Tinerii consilieri călărășeni au trăit emoții unice în România și Bulgaria, unde au mers în vizită de studiu",
    "content": "Bucurie mare pentru 23 de tineri, membri ai Consiliului local al tinerilor, care activează de mai mulți ani la Călărași. Timp de o săptămână aceștia au mers într-o vizită de studiu în România și Bulgaria. Pe lângă obiectivele turistice explorate, tinerii au avut ocazia să facă și schimb de experiență cu organizații similare de tineret din orașele vizitate.\n\nAjunși mai întâi la București, călărășenii au cunoscut Clubul Copiilor ”Mihai Eminescu”, Primăria Sectorului 2, Parlamentul României, Muzeul Satului, au fost la sediul Poliției locale, dar și în alte locații de renume.\n\n„Surprinzător, entuziasmul tinerilor consilieri a fost remarcat de doamna președinte a Comisiei pentru învățământ din Senatul României, Monica Cristina Anisie, care a invitat copiii la ședința Senatului României, urmată de o excursie prin Palatul Poporului și de o discuție non-formală”, ne-a povestit Aurica Amariei, specialist în tineret și sport la Primăria orașului Călărași, cea care a condus grupul de tineri consilieri și a organizat deplasarea. Potrivit ei, experiența unică a fost ”pusă la cale” de mai mult timp, iar tinerii au așteptat cu nerăbdare această vizită. „Încă înainte de pandemie, le promisesem tinerilor că vom merge în vizită în unul dintre orașele înfrățite ale Călărașiului, însă așa a vrut soarta ca să mergem nu într-o localitate, ci în trei orașe mari”, a mai adăugat Aurica Amariei.\n\nDe la București tinerii au mers în Bulgaria, în orașul Dve Mogili, înfrățit de mai mulți ani cu orașul Călărași, unde au avut din nou parte de o mulțime de excursii de care au rămas impresionați. Apoi tinerii au revenit în România, în municipiul Călărași, care la fel este înfrățit cu orașul omonim de la noi. Aici, „în semn de eternă conexiune”, tinerii au semnat cu acord de prietenie cu semenii lor din Consiliul Județean al Elevilor Călărași. Și aici consilierii juniori au avut parte de o primire călduroasă, participând la manifestațiile culturale prilejuite de Zilele municipiului Călărași, dar și într-un șir de excursii captivante.\n\nÎn toate cele trei orașe, luându-și în serios rolul de ambasadori ai localității din care vin, tinerii au dansat pe ritmurile populare învățate acasă la Călărași, au cântat la instrumentele muzicale pe care le cunosc cel mai bine, au oferit mai multe master-class-uri de gătit, de țesut covorașe în bumbi și au amenajat expoziții, socializând și legând prietenii.\n\nÎntrebați despre impresiile cu care au revenit din călătorie, tinerii de la Călărași s-au arătat cu adevărat impresionați.\n\n”Aflându-mă în inima României, capitala în care se vorbește aceeași limbă română și se iubește tot în aceeași limbă, m-am simțit cu adevărat acasă, acasă la mine”, a spus Mihaela Berdos.\n\nIar Laura Harea ne-a spus că a ajuns în locuri pe care de mic copil visase să le viziteze și care au lăsat-o profund impresionată. „Totodată, am avut norocul să cunoaștem niște oameni minunați, care ne-au reamintit, că deși Moldova și România sunt despărțite de graniță, prin venele noastre curge același sânge de român!”, a declarat ea.\n\n„Cele două zile pe care le-am avut la dispoziție pentru a cunoaște Bucureștiul, au fost de-ajuns pentru a-mi dori să mă reîntorc cât mai curând aici. Mi-au plăcut excursiile, pentru că așa am reușit sa cunoaștem Sectorul 2, care la început mi se părea ca un labirint fără sfârșit. Dar în final, am ajuns la capăt cu ajutorul unor lumini călăuzitoare distincte. Mulțumim frumos pentru vizită și oportunitatea de a descoperi locuri și oameni!”, a punctat Dorel Rîpă cu referire la vizita din București.\n\nÎn toate localitățile vizitate tinerii au interacționat cu semenii de vârsta lor care, la fel ca și ei, încearcă să-și pună amprenta asupra comunității din care fac parte.",
    "metadata": {
      "original_file": "Expresul_Calarasi_0456.html"
    }
  },
  {
    "title": "A început admiterea în cele două colegii din Ungheni, școala profesională și centrul de excelență. Vedeți ce calificări propun acestea",
    "content": "Începând de azi, 17 iulie, în școlile profesionale, centrele de excelență și colegiile din Ungheni, dar și din întreaga țară a început prima etapă de admitere.\n\ndar și meserii cu durata studiilor de 2 ani:\n\nColegiul de Medicină din Ungheni propune programe de formare profesională: medicină și îngrijirea bolnavilor cu calificarea: asistent medical. Admiterea se face în bază de contract și buget. Durata studiilor, în baza studiilor gimnaziale este de 5 ani (cu dreptul de a susține bacalaureatul), iar în baza diplomei de BAC este de 3 ani.\n\nStudiile se fac pe bază de buget sau de contract. Durata studiilor (doar gimnaziale) este de 4 ani.\n\nÎn Ungheni mai există și Centrul de Excelență în Securitatea Frontierei, unde durata studiilor este de doi ani și propune specialitatea:\n\nMenționăm că la Călărași nu există nicio astfel de instituție de învățământ. La Școala Profesională existentă, în acest an nu se face admitere pentru că este în proces de reorganizare, iar Colegiul Pedagogic a fost închis acum 10 ani (în 2013).\n\nAstfel, în învățământul profesional tehnic secundar (școli profesionale și centre de excelență), prima etapă a admiterii se va încheia pe 11 august, iar cea de-a doua etapă va avea loc în perioada 17-25 august. Pentru admiterea în instituțiile de învățământ profesional tehnic secundar sunt prevăzute 8267 de locuri bugetare. Dintre acestea, 1330 vor fi repartizate pentru instruirea la programe de formare profesională prin învățământul dual, cu 10% mai mult decât în anul trecut.\n\nÎn învățământul profesional tehnic postsecundar și postsecundar nonterțiar (colegii și centre de excelență), la prima etapă actele vor putea fi depuse până la 4 august, iar cea de-a doua etapă va fi organizată între 10 și 18 august.\n\nComanda de stat pentru învățământul profesional tehnic postsecundar și postsecundar nonterțiar prevede admiterea a 3940 de persoane cu finanțare bugetară, dintre care 203 pentru instruirea la programe de formare profesională prin învățământ dual, cu 16 locuri mai mult comparativ cu anul 2022.\n\nÎn Republica Moldova activează 41 de școli profesionale, 36 de colegii și 13 centre de excelență.",
    "metadata": {
      "original_file": "Expresul_Calarasi_0285.html"
    }
  },
  {
    "title": "Parcul din centrul orașului Călărași a fost reabilitat și modernizat",
    "content": "Locuitorii orașului Călărași au acum un spațiu de socializare și recreere în aer liber, de 4000 de metri pătrați, amenajat după toate rigorile arhitecturii urbane – cu sistem de iluminat, trotuare pavate, cu bănci și alte elemente de mobilier urban. Căile pietonale au fost amenajate astfel încât să facă conexiunea cu cele două licee, grădinița și școala primară din vecinătate, scrie Oficiul Național de Dezvoltare Regională și Locală .\n\nParcul din centrul orașului a fost reabilitat și modernizat, grație unui proiect finanțat în cadrul Programului Național „Satul European Expres”.\n\nPrimarul orașului, Victor Ambroci, spune că, acum, orășenii au un spațiu comod atât pentru socializare, cât și pentru a petrece un mod sănătos de viață. „Orașul Călărași a devenit mai frumos și mai modern, iar oamenii se bucură de fiecare schimbare în bine care se produce în localitatea lor”, a mai spus primarul.\n\nBugetul total al proiectului a fost de cca 350 de mii de lei, dintre care 344 de mii au fost alocați din Fondul Național pentru Dezvoltare Regională și Locală, iar peste 5 mii de lei a fost contribuția localității.\n\nOrașul Călărași are o populație de aproximativ 16 mii 400 de locuitori, dintre care în jur de 300 sunt copii.\n\nPână în prezent, în cadrul Programului Național „Satul European Expres” au fost finalizate 373 de proiecte, din totalul de 380 aprobate.",
    "metadata": {
      "original_file": "Expresul_Calarasi_0114.html"
    }
  },
  {
    "title": "O amplă campanie de informare a populației din Călărași, de la ușă la ușă, în vederea prevenirii cazurilor de incendii",
    "content": "La ședința Comisiei Situații Excepționale din Călărași, desfășurată la începutul săptămânii, a fost întocmit un plan de acțiuni urgente pentru sporirea capacității de prevenție a cazurilor de incendiu. Și asta după ce, la Călărași au avut loc mai multe incendii, dintre care două s-au soldat cu decesul persoanelor aflate în propria locuință. Despre acest lucru a scris pe pagina sa de facebook, Tatiana Rotari, reprezentantă a Guvernului în teritoriu.\n\nLa ședință au participat reprezentanți din cadrul Direcției Situații Excepționale Ungheni, ai Secției Situații Excepționale Călărași, Inspectoratului de Poliție, administrației publice locale, asistenți sociali, pompierii voluntari, dar și alți actori comunitari.\n\nÎn acest context, la Călărași a demarat și o amplă campanie de informare a populației, de la ușă la ușă în vederea prevenirii cazurilor de incendii.\n\nAstfel, Inspectoratul de poliție Călărași și angajații Serviciului Situații Excepționale atenționează cetățenii despre riscul nerespectării normelor de utilizare a sobelor alimentate cu combustibil solid:",
    "metadata": {
      "original_file": "Expresul_Calarasi_0401.html"
    }
  },
  {
    "title": "Locuitori din satul Peticeni au acces la apă la robinet",
    "content": "Circa 1200 de locuitori din Peticeni, raionul Călărași, au acces la apă la robinet după ce în localitate au fost construiți 6,6 km de rețea locală de apeduct. În acest context, au fost conectate 250 de gospodării casnice la fântâna arteziană a satului. Lucrările au fost efectuate prin Programul „Satul European” și au costa 3,25 milioane de lei, transmite Moldpres.\n\nPe lângă cei 1200 de locuitori, la apeduct au fost conectate instituțiile de stat, cum ar fi grădinița, gimnaziul, oficiul medicilor de familie și un agent economic din sat.\n\nCostul total al proiectului este de peste 3,25 milioane de lei, dintre care 2,7 milioane de lei au fost alocate de Guvern prin Fondul Național pentru Dezvoltare Regională și Locală (FNDRL), iar aproximativ 530 mii de lei reprezintă contribuția comunității locale.\n\nPotrivit lui Sergiu Șpac, primarul satului Peticeni, acest proiect a îmbunătățit semnificativ condițiile de trai ale locuitorilor, având în vedere că multe dintre fântâni erau secate, iar celelalte aveau un debit foarte mic, mai ales în sezonul cald.\n\n„Situația s-a schimbat considerabil. Acum, localnicii au apă centralizată în gospodării și beneficiază de aceasta în permanență. Așteptăm construirea unei stații de tratare a apei, proiect ce urmează a fi implementat în curând, datorită faptului că am fost selectați pentru finanțare în cadrul Programului „Satul European”, ediția 2024. Odată cu punerea în funcțiune a acestei stații, vom putea îmbunătăți și mai mult calitatea apei” , a adăugat primarul.\n\nTotodată, prin Programul Național „Satul European Expres,” la Peticeni a fost amenajată și o zonă de agrement modernă, dotată cu un teren de joacă și unul pentru volei, precum și un teren de recreere cu căi de acces pavate. Implementarea proiectului „Amenajarea Zonei de agrement pe teritoriul adiacent Căminului Cultural Peticeni” permite acum celor 1200 de localnici, dintre care peste 200 sunt copii, să beneficieze de servicii de recreere îmbunătățite în localitate.\n\nPrimarul Sergiu Șpac susține că acest proiect a adus o mare bucurie sătenilor, în special copiilor, care acum au un teren de joacă modern, echipat cu secțiuni adaptate diferitelor categorii de vârstă. De asemenea, tinerii și seniorii din localitate se bucură de un teren de volei amenajat, unde practică voleiul, mai ales în weekend, împreună cu amatorii acestui gen de sport din satele vecine.\n\nValoarea totală a acestui proiect este de aproape 440 mii de lei, dintre care 435 mii de lei au fost alocate de Guvern prin Fondul Național pentru Dezvoltare Regională și Locală, iar aproape cinci mii de lei reprezintă contribuția APL.\n\nPotrivit Oficiului Național de Dezvoltare Regională și Locală, până în prezent, din cele 896 de inițiative aprobate pentru finanțare în cadrul programelor Naționale „Satul European” ediția I, „Satul European Expres” și „Extinderea grupelor de creșă publice”, au fost finalizate 853 de proiecte. Din numărul total de inițiative aprobate, 154 de proiecte vizează construcția și reabilitarea rețelelor de apă și canalizare.",
    "metadata": {
      "original_file": "Expresul_Calarasi_0051.html"
    }
  },
  {
    "title": "La Dereneu a fost inaugurat un centru social de zi destinat vârstnicilor și celor nevoiași",
    "content": "Centrul Social ”Sfinții Trei Ierarhi” a fost gazda unui prim eveniment. După ce a fost sfințit de preotul din comuna Dereneu, Călărași, în prezența localnicilor, dar și a unor oaspeți, a avut loc o șezătoare ca pe timpuri, care a unit bătrânii și tinerii satului.\n\n”A fost o sărbătoare de zile mari la Dereneu cu ocazia Sfințirii Centrului Social ”Sfinții Trei Ierarhi””, ne-a spus Elena Scurtu, bibliotecara din localitate. Astfel că, biblioteca în parteneriat cu administrația publică locală, casa de cultură și gimnaziul – grădiniță, au organizat o șezătoare cu genericul ”Dereneu. Datini. Tradiții”. Persoanele în etate, împreună cu elevii și-au amintit de obiceiurile strămoșești, de portul național moldovenesc, de cântecele noastre, de bucate și meșteșugurile populare.\n\nDe menționat că centrul social a prins contur grație proiectului „Crearea Centrului Social din satul Dereneu, raionul Călărași”, realizat de primăria din localitate, în parteneriat cu Asociația filantropică United Medical Forces MFOR “PRO HUMANITATE” din Germania și Consiliul raional Călărași.\n\n”De 30 de ani sunt prezent și activ cu diferite proiecte în Republica Moldova. Astăzi pot afirma că chiar am rămas impresionat de evenimentul de inaugurare a acestui centru, care-mi amintește de tradiții, de origini, de cultura locală”, a declarat Dirk Hartig, președintele asociației filantropice, fiind și dânsul prezent la eveniment.\n\nCentrul social a fost deschis în incinta unei clădiri publice din centrul satului, în apropierea clădirii Oficiului Medicilor de Familie. Edificiul dispune de o sală de activități, de dormitoare, dar și de o cantină pentru 15-20 persoane, bucătărie, depozite, blocuri sanitare, vestiare, spălătorie și cazangerie. De acum încolo, oamenii în etate vor veni aici și vor fi încadrați în diverse activități culturale, de reintegrare socială și vor putea socializa între ei. Totodată, în perioada rece a anului, aceștia vor fi asigurați și cu un prânz cald.\n\n„Era necesar un astfel de centru în localitatea noastră. Sunt persoane care chiar au nevoie de ajutorul nostru, de aceea am și venit cu această inițiativă către partenerii din Germania, iar apoi s-a implicat și vicepreședintele raionului Sergiu Artene. Și iată că am reușit să facem lucruri frumoase și să avem un centru demn de toată admirația”, a subliniat primarul Vasile Revenco, după care a mai adăugat.",
    "metadata": {
      "original_file": "Expresul_Calarasi_0378.html"
    }
  },
  {
    "title": "Harta Călărașilor, cusută pe borangic vechi, s-a îmbrăcat în ornamente tradiționale",
    "content": "O hartă a Călărașilor, cusută pe borangic vechi de la 1949, poate fi admirată de toți iubitorii de frumos. Fiecare localitate din raion este reprezentată prin niște ornamente tradiționale care o definesc. Lucrarea a fost realizată vreme de mai bine de un an și este rezultatul unei munci comune a mai multor brodeze.\n\nMai multe meșterițe de la Călărași și-au conjugat eforturile și au reconstituit o hartă a raionului, lucrând ca pe un puzzle fiecare localitate și atribuindu-i o coloristică și un stil care o reprezintă. Ornamentele tradiționale specifice fiecărei localități au fost gândite după o amplă analiză a detaliilor de pe iile cusute aici pe vremuri, a elementelor de pe porți, de pe stâlpi, de la ferestre sau de pe brâiele și catrințele din sat.\n\nInițiativa de a crea o astfel de hartă îi aparține directoarei Muzeului Casa Părintească de la Palanca, Tatiana Popa. Neîntrecuta meșteriță a oferit din pânza țesută de mâinile mamei ei, a brodat de zor la hartă și a ghidat întregul proces. Dânsa se declară acum mândră de reușita atinsă alături de meșterițele Ecaterina Negru, Larisa Cojocaru și Cristina Smolenschi.\n\n”Am văzut ceva asemănător în România, unde pe harta anumitor județe erau aplicate ornamente tradiționale. Nu știu dacă la ei chiar s-a brodat, sau doar au fost imprimate. Am decis să donez pentru această hartă o pânză veche, țesută de mămica mea, din ultimii viermi de mătase care creșteau pe atunci la Palanca. Sunt foarte bucuroasă ca harta s-a îmbrăcat așa frumos cu ornamentele ei și a devenit atât de gingașă, frumoasă și acum a devenit o carte de vizită a Călărașilor, fiind un element cultural deosebit pentru noi”, a spus Tatiana Popa.\n\nCristina Smolenschi, specialist superior la Direcția Cultură și Turism Călărași, a brodat la rându-i zile în șir la harta care a fost transmisă pe rând de la un meșter popular la altul, ca într-un final să ajungă să fie înrămată și expusă publicului. Tânăra spune că scufundarea în arta broderiei este cunoscută de veacuri la Călărași ca o formă de eliberare de orice frământare sufletească. ”Mi-a făcut o deosebită plăcere să lucrez pe această pânză de borangic. Eu am fost responsabilă pentru a-mi broda localitatea mea, comuna Tuzara, alături de celelalte două sate care intră în componența sa – Novaci și Seliștea Nouă. Mi-a făcut o deosebită plăcere să studiez coloristica și ornamentele specifice regiunii”, a declarat Cristina Smolenschi, care crede că harta brodată a raionului este un proiect de salvare a patrimoniului local.\n\nMeșterul popular Dumitru Oaserele a înrămat lucrarea după ce rama din lemn a fost donată de către familia Nicoriuc, din satul Leordoaia, cunoscuți pentru talentul și dibăcia pe care o au în prelucrarea lemnului. Rama a fost creată după un design propriu, din lemn de stejar, într-un stil rustic, oferind lucrării și mai multă autenticitate. Natalia Nicoriuc ne-a spus că împreună cu soțul său Sergiu au acceptat provocarea fără a sta prea mult pe gânduri atunci când au văzut minunăția de hartă brodată. ”A fost o plăcere să facem un gest frumos pentru o astfel de lucrare, mai ales că nu a necesitat o cantitate mare de materie primă”, a spus ea.\n\nHarta ce abundă în ornamente tradiționale poate fi admirată pe holul Consiliului raional Călărași.",
    "metadata": {
      "original_file": "Expresul_Calarasi_0397.html"
    }
  },
  {
    "title": "10 tineri din Călărași au primit granturi din partea UE pentru ași dezvolta afacerile",
    "content": "Zece tineri din raionul Călărași, dintre care cinci cu nevoi speciale, au beneficiat de granturi pentru dezvoltarea unei afaceri, datorită proiectului „Tineri mai aproape de piața muncii”. Valoarea totală a granturilor oferite a fost de 12.000 de euro, scrie realitatea.md\n\nUnul dintre ei este Tudor Bînzaru din Nișcani, raionul Călărași. Bărbatul a reușit să cumpere un tocător de crengi care îl ajută nu doar în propria gospodărie, dar îi permite să facă și un ban, transmite Știri.md cu referire la realitatea.md.\n\nAcesta susține că planifică să se dezvolte în viitor și să mai cumpere o semănătoare sau o altă tehnică agricolă cu care ar putea presta servicii.\n\nO altă beneficiară este Olga Șîșcanu din orașul Călărași, care și-a dorit o afacere în domeniul serviciilor de animație. Visul a devenit realitate în primăvara acestui an, după ce a obținut grantul care i-a permis să obțină costumele dorite. Aceasta a procurat patru costume, dintre care unul are două capuri și, datorită acestor costume, ea merge la diverse evenimente. Planurile sale pentru viitor sunt mari. Aceasta vrea să participa la câteva proiecte pentru a-și dezvolta afacerea.\n\nDe granturi au beneficiat și tinerii care începuseră o afacere. Dumitru Railean, din satul Păulești, și-a deschis acum cinci ani un service auto în orașul Călărași. Din suma obținută, bărbatul a reușit să cumpere utilajele necesare îmbunătățirii serviciilor oferite. Astfel, acesta și-a cumpărat un elevator, o sobă pentru a se încălzi și un chit pneumatic.\n\nPotrivit coordonatoarei de proiect, Rodica Stratan, în total au fost depuse 45 de cereri de participare în concurs, fiind selectați 10 beneficiari: „Toți acești tineri au participat la diferite traininguri. La diferite instruiri, diferite work-shop-uri, unde au studiat despre domeniile de afaceri. Cum să scrie un plan de afaceri. Orientarea – cu ce s-ar putea ocupa, ce este mai întrebat pe piața muncii. Cum se pot implica, dacă unii dintre ei sunt cu dizabilitate. Din toți acești tineri, deci, acești 10 sunt câștigători care au fost mai activi, să zicem, mai cu inițiative”.\n\n„Această sumă nu a fost alocată sub formă de bani. Fiecare beneficiar a prezentat organizației noastre bonurile de plată către furnizorii, de unde fiecare și-a luat echipamentul, în dependență de afacerea pe care și-au dezvoltat-o. Cu fiecare beneficiar, câștigător de grant, organizația a încheiat un contract de finanțare cu destinație specială, pe o perioadă de 10 luni. Dacă fiecare beneficiar a îndeplinit toate cerințele și au folosit echipamentul în scopul, cum au precizat în cadrul planului de afaceri, deci aceste echipamente vor trece în posesia fiecărui beneficiar”, mai spune Rodica Stratan.\n\nProiectul „Tineri mai aproape de piața muncii” a fost implementat de Asociația Obștească de sprijin a copiilor și tinerilor cu nevoi speciale, „Dorința” din orașul Călărași, finanțat de Uniunea Europeană, cofinanțat de Suedia și implementat prin intermediul Fundației Est-Europene în parteneriat cu Asociația Business-ului European și Centrul Contact.",
    "metadata": {
      "original_file": "Expresul_Calarasi_0180.html"
    }
  },
  {
    "title": "La \"Stupina din Codrii Moldovei\" vizitatorii pot să se delecteze cu zumzăit de albine",
    "content": "Duminică, 17 iulie, familia Sobol, proprietarii „Stupina din Codrii Moldovei” au inaugurat pensiunea turistică „La Albinuța din Stupina Codrilor”\n\nPensiunea turistică are în componența sa are două căsuțe din lemn care sunt special amenajate pentru ”somnul pe albine” – un loc unde poți sta timp de o oră doar cu zumzet în urechi și cu gândurile departe de realitatea din jur. ”Este ceva nemaipomenit. Efectul liniștitor este garantat. Spațiul ne permite să primim patru turiști simultan”, a menționat, anterior, Victoria Sobol proprietara stupinei.\n\n„Această familie face parte din tânăra generație de braviceni, care cu sfințenie sunt pildă tuturor în activitatea de păstrare și valorificare a Zestrei Neamului, a tezaurului strămoșesc”, a scris Gheorghe Pruteanu, un locuitor al satului Bravicea pe rețelele sociale.\n\nFamilia Sobol a reușit să ducă la bun sfârșit acest proiect cu susținerea părinților, prietenilor și Organizația pentru dezvoltarea sectorului IMM (ODIMM), în cadrul căreia au beneficiat de susținere financiară și au transformat Casa Părintească (a Unchiului Goriță S RBU a.n. 23.01.1913).\n\nSărbătoarea a finalizat cu o masă de sărbătoare, oferită de gazdele primitoare și un concert de cântec, dans și voie bună.",
    "metadata": {
      "original_file": "Expresul_Calarasi_0495.html"
    }
  },
  {
    "title": "Călărășenii au și început pregătirile pentru iarnă",
    "content": "Deși toamna abia a început, oamenii de la Călărași se gândesc cum să întâmpine în acest an frigul iernii. În acest an, ei nu mai sunt nevoiți să scrie cereri și să aștepte săptămâni întregi până a-și putea achiziționa lemnele de foc, pentru că există stocuri suficiente la ocoalele silvice.\n\nÎntrebați dacă au reușit sau nu să se aprovizioneze cu lemne de foc, oamenii pe care i-am întâlnit, au avut răspunsuri diferite. Unii au și dat deja lemnele tăiate pentru foc la dos, alții însă încă mai economisesc bănuți din puținul pe care îl au pentru a le putea procura. În pădurile de la Călărași, prețul pentru un metru ster de lemn de specie moale este de 420 de lei, iar pentru cel de specie tare – de 800 de lei.\n\nEste și cazul lui Constantin Stratan din orașul Călărași, care la ai săi 86 de ani, spune că încă nu și-a cumpărat lemne de foc, pentru că sunt scumpe. Bătrânul zice că din cauza pensiei mici pe care o are atât el, cât și soția sa, se văd nevoiți să renunțe la multe pentru a strânge cei aproximativ 10 mii de lei necesari pentru a-și cumpăra lemne de foc. ”Îs scumpușoare lemnele. Am înțeles că intermediarii le aduc acasă cu 1500 de lei metru ster, așa că încă nu am cumpărat. Iarna trecută a fost mai blândă și ne-am descurcat noi cumva, dar iată anul ăsta nu se știe ce va fi. Pensia e mică, așa că ne-ar prinde bine un pic de ajutor de la stat. Pe lângă lemne, avem nevoie de bani pentru servicii comunale, produse alimentare, iar dacă mai punem și medicamentele… e ceva de nedescris”, ne-a spus bărbatul.\n\nMihail Elisei, directorul Întreprinderii Silvice Călărași, ne-a dat asigurări că în raion există suficiente stocuri de lemne pentru foc propuse spre vânzare. ”Nu cred că există alt raion aprovizionat cu lemne mai bine decât Călărașiul. Săptămânal oamenii procură între 400-500 de metri steri de lemn de foc, iar în stoc la moment avem în permanență câte 2000 de metri steri disponibili pentru doritorii de a cumpăra. Ne propunem ca până la sfârșitul anului să mai exploatăm aproximativ 6500 de metri steri pentru a-i scoate pe piață pentru oameni. În plus, și prețul la lemnul de foc este la Călărași cel mai mic de pe piață”, a declarat Mihail Elisei.\n\nTotodată, silvicultorii spun că la depozitele pe care le au în orașul Călărași, dar și în satele Bravicea și Hîrjauca, există cantități suficiente de lemn depozitate pentru perioada în care condițiile meteorologice nu vor permite intrarea camioanelor în pădure. ”Astfel, bătrânii, dar și alte categorii vulnerabile vor putea procura în plină iarnă câte 2-3 metri steri de lemn de foc. Chiar dacă va costa un pic mai mult în acea perioadă, ne asigurăm că astfel oamenii nu vor suferi de frig în locuințe”, ne-a dat asigurări directorul Întreprinderii Silvice Călărași",
    "metadata": {
      "original_file": "Expresul_Calarasi_0246.html"
    }
  },
  {
    "title": "Bărbat împuşcat mortal în plină stradă la Călărași. Cel care a tras a fost reținut de polițiști",
    "content": "Incident grav în orașul Călărași: Un bărbat de 39 de ani a fost împușcat în regiunea capului, duminică seara, 25 iunie 2023, pe strada 31 august. Polițiștii au fost imediat alertaţi cu privire la incident. Cel care a tras a fost reținut la fața locului.\n\nPotrivit lui Mihail Jacota, șeful interimar al Inspectoratului de Poliție Călărași, în seara zilei de duminică, la ora 20:00 polițiștii au fost alertați printr-un apel telefonic la serviciul unic 112 precum că pe strada 31 august din orașul Călărași, un grup de persoane încalcă ordinea publică.\n\nLa fața locului polițiștii au stabilit că într-adevăr pe strada 31 august izbucnise un conflict între un grup de persoane, iar un cetățean în vârstă de 60 de ani, posesor a două arme de foc deținute legal, auzind conflictul, a încercat mai întâi verbal să-l aplaneze. Așa cum nu a reușit să calmeze spiritele, omul a luat din safeu o armă de model Altay și un electroșoc cu care a ieșit în stradă, urmărind scopul de a speria grupul de persoane. Imediat s-a inițiat un conflict, iar la un moment dat, în timpul altercației, din motiv că arma era încărcată și scoasă de la siguranță, în circumstanțe necunoscute a fost efectuată o împușcătură din armă în urma căreia un bărbat în vârstă de 39 de ani, locuitor al orașului Călărași, care făcea parte din grupul respectiv , a fost împușcat mortal în regiunea capului.\n\nBărbatul care a tras a fost supus testării alcoolscopice, fiindu-i stabilită o concentrație de alcool în aerul expirat de 0,25 mg/litru.\n\n”Arma cu care s-a comis infracțiunea, și pistolul deținut legal au fost ridicate și depozitate în camera de păstrare a armamentului din IP Călărași. La moment se petrec acțiuni de urmărire penală la fața locului în scopul stabilirii tuturor circumstanțelor cazului”, a comunicat Mihail Jacota.\n\nPână la moment în privința cetățeanului n-au fost înregistrate plângeri privind comportamentul acestuia. Pe numele acestuia a fost inițiată o cauză penală în baza prevederilor art. 145 Cod Penal – Omorul, și a fost reținut în baza prevederilor art. 166 Cod de Procedură Penală pentru 72 ore.",
    "metadata": {
      "original_file": "Expresul_Calarasi_0303.html"
    }
  },
  {
    "title": "Un nou festival va lua naștere la Călărași",
    "content": "Un nou festival la lua naștere la Călărași. Scriitorul și muzicianul călărășean Mihai Doloton, în colaborare Consiliul Raional Călărași va organiza Festivalul Național de Interpretare Instrumentală „Sile Ungureanu”, ediția a I-a.\n\nPotrivit lui Mihai Doloton, festivalul este organizat pentru studenții şi elevii care îşi fac studiile în Școlile de Arte, Școlile de Muzică, Colegiile și Centrele de Excelenţă şi Universitățile cu profil muzical din Republica Moldova.\n\n„Festivalul are drept scop omagierea și promovarea creației artistice a cunoscutului acordeonist şi dirijor român, Sile Ungureanu”, spune dânsul.\n\nConform regulamentului, participanții vor fi divizați în 3 categorii. Astfel, doritorii de a participa la festival vor trebui să interpreteze următoarele lucrări după categorii. Categoria I – o lucrare la alegere din repertoriul lui Sile Ungureanu; Categoria II – două lucrări cu caracter diferit (se permite horă şi horă lăutărească) din repertoriul lui Sile Ungureanu; Categoria III –suită instrumentală formată din 2-3 lucrări cu caracter diferit din repertoriul lui Sile Ungureanu (se permite prelucrarea acestora şi interpretarea cu Orchestră/ Taraf).\n\nTermenul limită de înscriere a participanților este 1 mai.\n\n„Este o onoare pentru mine și o recunoştiințã ,pentru că este adusă și onorată amintirea și repertoriul tatălui meu – un om și acordeonist de valoare, ce a făcut parte din primii acordeoniști interpreți ai muzicii populare româneşti și care a făcut primele înregistrări la radio”, a subliniat Lilian Ungureanu, fiul acordeonistului.\n\nJuriul va fi format din personalități notorii, specialiști în domeniu: Edgar Ștefăneț, artist al poporului, artist emerit al Republicii Moldova, dirijor şi acordeonist al Ansamblului de Muzică și Dans Popular „Fluieraș”, președintele juriului; Vasile Rusu, artist al poporului, maestru în artă, acordeonist în cadrul Orchestrei de Muzică Populară „Folclor”; Lilian Ungureanu, muzician, prefaţatorul cărţii „Viaţa şi activitatea lui Sile Ungureanu”, fiul acordeonistului şi dirijorului român Sile Ungureanu; Vitalie Vataman, profesor de acordeon, solist – instrumentist profesionist, laureat al mai multor Concursuri Naționale de Interpretare Instrumentală, Sergiu Mîrzac, profesor de acordeon la Centrul de Excelenţă în Educaţie Artistică „Ştefan Neaga” din or. Chișinău, artist al ansamblului de acordeoniști „Concertino acordion band” și, respectiv, Mihai Doloton, membru al Uniunii Muzicienilor din Republica Moldova, profesor de muzică, scriitor.\n\n„Participanții vor avea în concurs o ținută vestimentară adecvată și vor interpreta lucrările cu instrumentul propriu. Laureaților li se vor înmâna premii bănești, diplome, medalii și cărţi din partea Consiliului Raional Călăraşi”, a conchis Mihai Doloton.\n\nSile Ungureanu este unul dintre cei mai cunoscuți și apreciați acordeoniști pe care i-a avut poporul român, stins, din păcate, în august 1972, la vârsta de doar 42 de ani.\n\nÎn decembrie 2023, a apărut cartea „Viața și activitatea lui Sile Ungureanu” și eu am hotărât că anul acesta să organizez o ediție specială dedicată marelui acordeonist și dirijor român. Sile Ungureanu trebuie redescoperit, întrucât în Moldova nu a fost studiat. Este un instrumentist cu o tehnică și un repertoriu deosebit…”, spune Mihai Doloton.",
    "metadata": {
      "original_file": "Expresul_Calarasi_0138.html"
    }
  },
  {
    "title": "Președintele Parlamentului, Igor Grosu, a fost în vizită la Călărași",
    "content": "Președintele Parlamentului, Igor Grosu, a efectuat, săptămâna trecută, o vizită de lucru în raionul Călărași. Dânsul a discutat cu primari și reprezentanți ai autorităților locale despre problemele cu care se confruntă comunitatea, dar și ce trebuie să facă autoritățile centrale pentru a avea o administrație publică eficientă, care lucrează pentru modernizarea localităților.\n\nȘeful legislativului a menționat că, doar în ultimii doi ani, prin intermediul programelor „Satul European” și „Satul European Expres” s-au investit peste 50 milioane de lei în peste 30 de proiecte, care au asigurat cetățenii cu apă potabilă, iluminat stradal, drumuri renovate și alte obiecte de interes public modernizate.\n\nÎn satul Hirova, Igor Grosu a vorbit cu localnicii despre cum se schimbă localitatea, dar și despre oportunitățile pe care guvernarea le oferă oamenilor. „Am văzut un sat care se schimbă la față, odată cu amenajarea unui scuar pentru plimbări, dar și terenuri de sport – unul de volei, altul de minifotbal și o zonă de fitness. Am discutat și despre importanța alegerilor din 9 iunie, la care cetățenii cu pașapoarte europene trebuie să participe pentru a alege deputații în Parlamentul European, dar și referendumul din această toamnă. Toate acestea vor ajuta pentru a construi Moldova europeană acasă”, a menționat președintele Parlamentului.\n\nÎn satul Pitușca, șeful legislativului l-a vizitat pe Vasile Tătaru, proprietarul unei crame care îi poartă numele și care a devenit cunoscută în toată țara. Șeful Legislativul a avut discuții cu oamenii din localitatea Onișcani, dar și cu micii producători din satele Răciula și Sipoteni.",
    "metadata": {
      "original_file": "Expresul_Calarasi_0092.html"
    }
  },
  {
    "title": "Pe acoperișul Spitalului raional Călărași vor fi instalate panouri fotovoltaice",
    "content": "În scurt timp, Spitalul raional Călărași va face o tranziție la energia verde, pentru că aici urmează să fie instalate panouri fotovoltaice, menite să reducă din costurile mari pentru energia electrică.\n\nDe rând cu spitalele raionale din Florești, Nisporeni, Ștefan Vodă și Cahul, instituția medicală de la Călărași va fi dotată cu panouri fotovoltaice.\n\nUniunea Europeană a investit aproximativ 10 milioane de lei pentru cele cinci spitale, iar la Călărași panourile au și ajuns deja, urmând ca foarte curând să fie montate pe acoperișul instituției.\n\nPotrivit lui Ion Veveriță, directorul interimar al spitalului, așteptările față de montarea acestor panouri sunt mari. „Estimăm ca proiectul respectiv să ne aducă economii de până la 40% pentru energia electrică, dar poate chiar și mai mult. Banii economisiți vor fi utilizați pentru echipamente, alimentația pacienților, îmbunătățirea condițiilor de activitate și tot așa. În plus, vom reduce din consecințele nefaste asupra mediului înconjurător”, a declarat directorul interimar al spitalului.\n\nPanourile de pe cele cinci spitale vor produce anual 780 MW energie electrică verde și, astfel, vor fi economisite peste 20 de milioane lei anual. În același timp, emisiile de CO2 vor fi diminuate anual cu 437 de tone.\n\n„Toate utilajele medicale din spital sunt pe bază de electricitate. Avem aparataj care lucrează fără întrerupere în secțiile de Reanimare, Terapie Intensivă, avem incubatoare în Secția de Maternitate, iar lista poate continua. În plus, toate coridoarele sunt iluminate, pentru că ne gândim la confortul pacienților, în primul rând. Cu siguranță că aceste panouri sunt foarte binevenite și vor contribui la micșorarea cheltuielilor la factura de energie electrică”, a mai adăugat Ion Veveriță.\n\nPanourile fotovoltaice vor fi instalate cu sprijinul Programului „Abordarea impactului crizei energetice în R. Moldova”, finanțat de Uniunea Europeană.",
    "metadata": {
      "original_file": "Expresul_Calarasi_0211.html"
    }
  },
  {
    "title": "Călărășenii și-au desemnat producătorii celui mai bun vin de casă",
    "content": "Pe 31 martie, la Călărași, a avut loc concursul raional „Cel mai bun vin de casă – ediția XIX”. Potrivit organizatorilor, în cadrul acestui concurs au fost recepționate în total de 70 de probe de vin de casă de la 31 producători din 15 localități.\n\nÎn cadrul acestui concurs au fost evaluate următoarele categorii de vinuri: \n\n 1) albe din soiuri europene \n\n 2) roșii din soiuri europene \n\n 3) rose-uri din soiuri europene și hibride \n\n 4) din soiuri hibride produse în anii precedenți.\n\n”La ediția actuală, probele de vinuri câștigătoare au fost mai calitative față de cele din anii precedenți. În acest context a fost menționată complexitatea tehnologică avansată a vinificatorilor din satele Peticeni, Sadova, Pitușca și Hirova care au demonstrat-o prin probele premiante la această ediție”, a scris pe rețelele sociale Consiliul Raional Călărași .\n\nAstfel, în urma degustărilor și a evaluărilor făcute, de către membrii juriului au fost desemnate următoarele probe de vinuri:\n\nPotrivit organizatorilor, decernarea diplomelor și premierea învingătorilor de la acest concurs se va face în scurt timp, iar la sugestia membrilor juriului, cu această ocazie, se va organiza o discuție despre tehnologiile avansate care contribuie la producerea vinurilor de casă înalt calitative.",
    "metadata": {
      "original_file": "Expresul_Calarasi_0354.html"
    }
  },
  {
    "title": "A împușcat mortal un bărbat în plină stradă, la Călărași. Ce pedeapsă a primit individul",
    "content": "Un bărbat de 61 ani din Călărași a fost condamnat la 20 ani de închisoare, în penitenciar de tip închis, pentru omor. Sentința a fost pronunțată la 18 iunie 2024 de către Judecătoria Strășeni, sediul Călărași, scrie realitatea.md.\n\nAmintim că, la 25 iunie 2023, în jurul orei 20:40, acuzatul, aflându-se în orașul Călărași, pe o stradă din preajma domiciliului său, fiind în stare de ebrietate a iniţiat o ceartă cu doi bărbați, unde se mai aflau câteva persoane. Fiind ofensat verbal, bărbatul i-a amenințat cu moartea prin împușcare pe cei doi. Ulterior, acesta a revenit în locuința sa și a luat din safeu arma pe care o de ț inea legal . Ulterior, a încărcat arma cu 8 cartușe, și a mai luat cu el un electr oșo c , după care a revenit la locul unde se aflau bărbații și rudele lor.",
    "metadata": {
      "original_file": "Expresul_Calarasi_0084.html"
    }
  },
  {
    "title": "În orașul Călărași au fost renumărate voturile pentru funcțiile de consilieri orășenești și raionali",
    "content": "Duminică, 12 noiembrie 2023, în toate secțiile de votare din orașul Călărași s-au renumărat voturile. Decizia a venit din partea Comisiei Electorale Centrale, după ce Igor Munteanu, președintele Partidului Politic Coaliția pentru Unitate și Bunăstare a contestat rezultatele obținute în turul întâi al alegerilor locale din 5 noiembrie 2023 în orașul Călărași.\n\nContactat de Expresul, Gheorghe Iosob, președintele Consiliului electoral al circumscripției electorale raionale Călărași, nr. 9, a declarat că renumărarea voturilor s-a efectuat în conformitate cu hotărârea CEC nr. 1561, după ce buletinele au fost aduse de către colaboratorii Inspectoratului de Poliție, au fost repartizate la secțiile de votare din oraș, iar întregul proces de renumărare a fost înregistrat video.\n\n„Am desfășurat exercițiul dat pentru a elimina orice urmă de suspiciune. Rezultatele arată că funcționarii electorali de la Călărași și-au exercitat atribuțiile cu responsabilitate, transparent și corect. Drept dovadă, în urma renumărării voturilor nu există nicio modificare în privința distribuirii mandatelor de consilieri. Putem spune că doar bugetul public a avut de suferit, pentru că ne-am ales cu niște cheltuieli suplimentare din partea statului și atât” a punctat Gheorghe Iosob.\n\nDatele din procesele verbale arată diferențe nesemnificative. Mai exact, la Consiliul orășenesc cei din Partidul Politic Coaliția pentru Unitate și Bunăstare, care au contestat rezultatele, nu au avut nici un vot în plus sau în minus. Numărul de voturi acordate candidaților la funcția de consilieri a crescut în cazul Partidului Acțiune și Solidaritate – cu 7 voturi, precum și în cazul Partidului Socialiștilor – cu 4 voturi, al Partidului Comuniștilor și candidatului independent Mihail Doloton – care au adăugat câte două voturi, iar Partidul Politic Renaștere s-a mai ales cu un vot în plus. Cea mai mare diferență s-a produs în cazul Partidului Dezvoltării și Consolidării Moldovei, unde voturile au scăzut cu 16, candidatul independent Iulia Lozinschi a rămas fără două voturi, iar candidatul Stepan Vîșinschi – plus un vot.\n\nÎn cazul candidaților pentru funcția de consilieri raionali, lucrurile stau în felul următor: Partidul Politic Coaliția pentru Unitate și Bunăstare a rămas fără 4 voturi, Partidul Platforma Demnitate și Adevăr a rămas fără 2 voturi, iar Partidul Acțiune și Solidaritate – minus un vot. Două voturi au adăugat cei din Partidul Comuniștilor, iar cu câte un vot s-au ales Partidele ”Social Democrat European”, ”Liberal Democrat” și ”Renaștere”.\n\nAmintim că la data de 8 noiembrie 2023 Comisia Electorală Centrală a înregistrat cerea lui Igor Munteanu și s-a decis renumărarea voturilor în toate secțiile din orașul Călărași. În cererea sa, Igor Munteanu invocă faptul că: ”nu au fost suficiente doar 22 de voturi pentru Consiliul orășenesc Călărași și, respectiv 15 voturi pentru consiliul raional, în vederea atribuirii a încă unui mandat Partidului Politic Coaliția pentru Unitate și Bunăstare”.\n\nDe notat că în turul I în orașul Călărași au ieșit la urne 4102 persoane, adică 31,96 % dintre cetățenii cu drept de vot. În consiliul orășenesc au acces 12 candidați la funcția de consilieri din partea Partidului Politic Acțiune și Solidaritate, 4 din partea Partidului Politic Coaliția pentru Unitate și Bunăstare, 4 din partea Partidului Socialiștilor, câte unul din partea Platformei Demnitate și Adevăr și a Partidului Dezvoltării și Consolidării Moldovei, precum și un candidat independent. Totodată, în Consiliul raional Călărași 17 mandate le-au revenit consilierilor Partidului Politic Acțiune și Solidaritate, 7 – Partidului Socialiștilor, 3 – Partidului Politic Coaliția pentru Unitate și Bunăstare, două mandate au revenit Partidului Dezvoltării și Consolidării Moldovei, și câte unul Partidului Liberal Democrat din Moldova, Partidului Comuniștilor, Partidului Renaștere și Partidului Platforma Demnitate și Adevăr.",
    "metadata": {
      "original_file": "Expresul_Calarasi_0207.html"
    }
  },
  {
    "title": "Ziua romilor a fost sărbătorită, recent, la un liceu din Călărași",
    "content": "Aproximativ 11% dintre elevii unui liceu din orașul Călărași sunt de etnie romă, așa că Ziua Internațională a romilor a fost sărbătorită aici cu mult fast. Evenimentul a adunat laolaltă elevi, părinți, profesori și invitați.\n\n”Cu toți împreună facem lumea mai bună”, sub acest generic s-a desfășurat sărbătoarea romilor din acest an. Gazdele, cei de la Liceul Teoretic ”Vasile Alecsandri”, au pus în scenă un spectacol susținut de elevii de la clasele învățătoarelor Valeria Grecu și Svetlana Chitoroagă, printre care și copii de etnie romă. Elevii au cântat, au dansat și au smuls ropote de aplauze din partea unei săli care s-a umplut până la refuz.\n\nIna Tihon, directoarea liceului, spune că în instituție se depun eforturi constante pentru a apropia și mai mult copiii romi de școală. ”Începutul de aprilie este unul special, pentru că marcăm ziua romilor, iar liceul nostru se bucură de o ”populație” de romi de circa 11% din numărul de elevi. Ne bucurăm că am avut astăzi alături de noi oaspeți speciali și că au venit păriții acestor copii să ne susțină. Totodată, ne dorim continuitatea unui proiect din care suntem parte, e vorba despre ”Incluziunea romilor”. Acest proiect ne-a ajutat ca părinții și copiii romi să înțeleagă că școala le este prietenă”, a declarat directoarea.\n\nLa rândul ei, Sabina Baciu-Danilov, coordonatoarea proiectului din cadrul Fundației pentru Dezvoltare din Moldova, spune că muncește de mai multă vreme cu cei de la Călărași pentru a asigura accesul la educație a copiilor aflați în situații vulnerabile. ”Susținem organizarea unor astfel de activități extra-curriculare, anume pentru ca toți copiii să se simtă egali. Suportul nostru vine mai mult pentru pregătirea temelor, capacitarea cadrelor didactice, dar oferim și suport la școlarizare pentru a reduce din vulnerabilitatea copiilor romi, astfel încât să nu se simtă discriminați”, a opinat ea.\n\nMaria Apostol, mediator comunitar la Primăria orașului Călărași, susține că sărbătoarea a fost o adevărată bucurie pentru etnicii romi, din rândul cărora care face parte și ea. ”Chiar mă mândresc cu comunitatea mea, care este destul de mare, pentru că suntem cam peste o mie de romi în orașul Călărași. Este unica instituție de învățământ din localitate care s-a gândit să organizeze o sărbătoare a romilor, fapt pentru care le mulțumim, pentru că e-au surprins frumos”, a ținut să puncteze mediatoarea.\n\nPrezent le eveniment în calitate de oaspete, Marin Alla, directorul executiv al Coaliției „Vocea Romilor”, originar și el din raionul Călărași, a venit cu o noutate. Fundația sa, proaspăt lansată, va oferi în acest an patru burse pentru copiii buni la carte din instituție.\n\n”Vom sprijini copiii din familii social-vulnerabile, dar care sunt buni la învățătură. Aceștia vor deveni ”ambasadori ai faptelor bune”. Vrem să spunem faptul că nu doar etnia romă se află în dificultate, astfel că și aici avem mult de muncă pentru ca toți copiii să ajungă în școală, iar instituția să le devină prieten. Ambasadorii vor fi cei care vor opri bullying-ul în școală față de toți copiii deopotrivă”, a conchis Marin Alla.\n\nAmintim că Liceul ”Vasile Alecsandri” are un exponent de vază al elevilor romi – pe sportivul Cătălin Spânu, care anul trecut a devenit campion european la lupte libere. Dincolo de stereotipurile pe care le au în comunitate, tot mai mulți romi din Călărași reușesc să absolvească o instituție de învățământ și chiar să își continuie studiile.",
    "metadata": {
      "original_file": "Expresul_Calarasi_0342.html"
    }
  },
  {
    "title": "Grav accident în raionul Călărași. O femeie și doi copii au fost transportați la spital",
    "content": "O femeie și doi copii au ajuns la spital în urma unui grav accident, produs în seara zilei de 3 decembrie pe traseul Chișinău-Bălți, în apropiere de localitatea Meleșeni din raionul Călărași. Potrivit ofițerului de presă IP Călărași, la fața locului a intervenit un echipaj al poliției, scrie deschide.md.\n\nOamenii legii au stabilit, preliminar, că șoferul unui automobil de model Ford a pierdut controlul asupra volanului și a derapat de pe traseu. În mașină se aflau doi minori și soția șoferului. În urma impactului, femeia și cei doi copii au fost transportați la Spitalul raional Călărași.\n\nȘoferul a fost testat cu aparatul Drager, rezultatul fiind de 0,00 mg/l alcool în aerul expirat.\n\nPe acest caz a fost inițiată o anchetă pentru stabilirea tuturor circumstanțelor.",
    "metadata": {
      "original_file": "Expresul_Calarasi_0196.html"
    }
  },
  {
    "title": "INTERVIU / Cătălin Spînu: „Visul meu cel mare nu este doar să ajung la jocurile olimpice, dar să și câștig!”",
    "content": "La ora actuală, în orașul Călărași sunt înregistrate peste 845 de persoane de etnie romă. Mulți dintre ei încă se mai plâng că ar fi expuși la diverse forme de discriminare. Nu este însă și cazul lui Cătălin Spînu, un baiat de etnie romă care la doar 15 ani a revenit acasă, recent cu titlul de campion european la lupte libere.\n\nBăiatul a trebuit să treacă prin multe greutăți pentru a-și vedea visul realizat, mai ales pentru că provine dintr-o familie cu venituri foarte modeste.\n\n– Ai doar 15 ani, dar ai reușit o performanță răsunătoare. Cum a arătat calea pe care ai parcurs-o până a deveni campion european?\n\nAveam doar 7 ani când mama m-a adus la Școala Sportivă Specializată în Rezerve Olimpice din orașul Călărași. Astăzi îi sunt deosebit de recunoscător, mai ales pentru faptul că atunci când au existat momente în care eram pe cale să cedez, m-a motivat să lupt pentru viitorul meu. În acești opt ani am muncit mult, șase zile pe săptămână și m-am odihnit doar duminicile. Nu a fost simplu, dar am ascultat sfaturile antrenorilor și asta m-a ajutat foarte mult. Primele rezultate mari au venit la Campionatele Republicii Moldova, de unde am revenit de două ori cu titlul de campion național. Așa am ajuns și la campionatul din capitala Croației.\n\n– Cum a fost lupta și ce emoții ai trăit când ai urcat pe podium?\n\nTrebuie să recunosc că luptele de la Zagreb au fost destul de dificile, mai ales bătălia finală. Am întâlnit pe covor adversari foarte puternici, din țări precum Armenia, Polonia, Turcia și Georgia, iar în finală am luptat cu un sportiv foarte bun din Ucraina. Am trăit sentimente de mândrie când s-a cântat imnul Moldovei, pentru că am reprezentat întreaga țară și a fost o bucurie imensă să știu că s-a vorbit de bine despre moldoveni la nivel european.\n\n– Am auzit că antrenorii și colegii te strigă altfel decât Cătălin. De unde acest nume de „Mowgli” și spune-ne dacă te-ai simțit vreodată discriminat din cauza faptului că ești de etnie romă?\n\nNiciodată nu m-am simțit neglijat sau discriminat. Colegii sunt prietenoși, iar împreună cu echipa de antrenori formăm o adevărată familie. Într-adevăr, mi se spune Mowgli și nu mă supără absolut deloc acest nume, pentru că am fost botezat așa chiar din primele zile când am venit la școală și, cumva, face parte din mine deja. Pentru mine faptul că sunt de etnie romă este chiar o mândrie, iar verișorii și prietenii mei îmi calcă pe urme, dorindu-și să ajungă și ei campioni. Sunt bucuros să le servesc drept exemplu și sunt absolut convins că vor avea și ei succese.\n\n– Ce înseamnă sportul pentru tine?\n\nSportul pentru mine este un lucru foarte mare. De mic vin aici după școală. Deja a devenit o obișnuință și nu îmi mai imaginez viața fără asta. Sportul m-a întărit, m-a schimbat mult, iar victoria proaspăt obținută mă motivează să vreau să continui. Sunt mândru că am putut să aduc școlii noastre acest al patrulea titlu de campion european, eu fiind cel mai tânăr sportiv în comparație cu cei trei colegi ai mei care au reușit până acum acest succes.\n\nCând am revenit la Călărași mă așteptau pe stadion colegii, profesorii și familia. A fost o primire incredibil de frumoasă, pentru că am mers prin oraș cu drapelul în mână, cu mașinile claxonând. Am fost cu adevărat mândru și nu pot descrie în cuvinte ceea ce am trăit.\n\n– Ce urmează după această mare victorie?\n\nRezultatul obținut mă motivează să lupt și mai mult. În toamnă, începând cu luna octombrie, voi merge la campionatul balcanic și voi da tot ce pot pentru a ajunge la mondiale, ca să pot ulterior accede la jocurile olimpice. Marele meu vis este să ajung acolo și să și câștig. I-am promis asta domnului Constantin Cobîlean, directorul Școlii Sportive Specializate în Rezerve Olimpice din orașul Călărași, dar și întregii familii de antrenori. Acum trebuie să mă țin de promisiune.",
    "metadata": {
      "original_file": "Expresul_Calarasi_0483.html"
    }
  },
  {
    "title": "Incendiu de proporții la Sadova. O casă din lemn a ars în totalitate",
    "content": "În seara zilei de 1 ianuarie 2024 angajații Inspectoratul General pentru Situații de Urgență (IGSU) au fost alertați pentru a interveni la lichidarea unui incendiu izbucnit în localitatea Sadova a raionului Călărași.\n\nPotrivit IGSU, apelul la Serviciul 112 a fost recepționat la ora 22:39. Conform primelor informații construcția unei case din lemn a fost cuprinsă totalmente de flăcări. La fața locului pentru misiune au fost trimise 4 echipaje de salvatori și pompieri.\n\nAjunși la destinație salvatorii au stabilit că focul a afectat în totalitate construcția din lemn. Datorită intervenției pompierilor, incendiul a fost localizat la ora 00:37. În urma arderii a fost distrusă încăperea din lemn cu suprafața de peste 200 metri pătrați.\n\nÎn urma incendiului nu au fost raportate victime. Cauza și circumstanțele incendiului urmează a fi stabilite. În ultimele 24 de ore angajații IGSU au intervenit în 37 situații de risc.",
    "metadata": {
      "original_file": "Expresul_Calarasi_0179.html"
    }
  },
  {
    "title": "Și în acest an Zilele Filmului Românesc vor ajunge la Călărași",
    "content": "Și în acest an Zilele Filmului Românesc (ZFR) vor ajunge la Călărași. Astfel, pe 23 septembrie, Proiecțiile vor derula la Casa de Cultură din orașul Călărași.\n\nPotrivit organizatorilor, evenimentul se va deschide cu un film dedicat copiilor, iar publicul tânăr va putea fi activ după proiecție, cu o discuție despre film. Cei mai îndrăzneți și activi copii vor fi premiați.\n\nLa fel ca în fiecare an, ZFR continuă şi în alte oraşe din Republica Moldova, unde sunt prezentate câteva dintre filmele din selecţia de la Chişinău. Anul acesta, ZFR se extinde geografic și în premieră, pe lângă orașele Bălţi, Soroca, Nisporeni, Călăraşi şi Cahul, Proiecțiile se vor mai derula la Hâncești și Orhei.\n\nZFR este un eveniment organizat de către Asociaţia Cineaştilor Independenţi din Republica Moldova ”Alternative Cinema” și casa de producţie ”Rova Film” din România.\n\nProiectul este realizat cu sprijinul: Departamentului pentru Relația cu Republica Moldova a Guvernului României, Ministerului Culturii al Republicii Moldova, Centrului Național al Cinematografiei din Moldova, Primăriei Municipiului Chișinău, Institutului Cultural Român ”Mihai Eminescu” la Chișinău.",
    "metadata": {
      "original_file": "Expresul_Calarasi_0250.html"
    }
  },
  {
    "title": "”Casa Mare” de la biblioteca din Călărași i-a ademenit pe iubitorii de frumos la o șezătoare ca pe timpuri",
    "content": "O șezătoare printre cărți a fost organizată în ziua de Ispas la Biblioteca Publică Raională ”Grigore Vieru” din Călărași. Iar participanții, persoane de toate vârstele, și-au propus astfel să păstreze și să valorifice meșteșugurile deprinse din moși-strămoși.\n\nSala de lectură a Bibliotecii Publice Raionale ”Grigore Vieru” din Călărași a devenit neîncăpătoare, adunând laolaltă iubitorii de tradiții. Îmbrăcate în port popular, bibliotecarele, alături de membrii Cluburilor ”Vârsta de Aur” și ”Enigma”, dar și de elevi, copii și membri ai ansamblurilor folclorice, au făcut ca evenimentul să se transforme într-o veritabilă șezătoare.\n\nSpațiul a fost amenajat cu prosoape și covoare vechi, cu obiecte de muzeu, lucrări de artizanat, iar preț de câteva ore cu toții au lucrat, au cântat, au spus glume, au dansat și au pus în scenă mai multe obiceiuri strămoșești.\n\nBibliotecara Efimia Apostol, a fost cea care a pus la cale evenimentul și s-a îngijit ca totul să iasă impecabil. Dânsa a testat și rolul de moderator, dar și pe cel de interpretă de muzică populară. ”Cred că prin acest eveniment am reușit să-l facem pe fiecare să-și amintească de șezătorile de pe vremuri, sau să afle ce presupuneau acestea. Ne-am propus să legăm astfel generațiile între ele, să creăm punți, astfel încât să nu lăsăm să fie date uitării cele mai frumoase obiceiuri ale neamului”, a declarat bibliotecara.\n\nExpoziția „Pâinea rituală de sărbătoare” a trezit un interes aparte în special pentru cei mai tineri participanți. Iar cele mai emoționante momente ale întâlnirii a fost obiceiul de încreștinare a nou-născutului, care le-a avut în rol de ursitoare pe membrele Ansamblului folcloric ”Codrencele” de la Peticeni. Totodată, petrecerea unui tânăr la armată a fost un episod plin de suspans, iar tinerii prezenți în sală au ascultat, poate pentru întâia dată, mai ulte melodii de cătănie demul uitate.\n\nAnsamblul de dans ”Codrenii (seniori)” de la Călărași au încins atosfera de sărbătoare cu două dansuri populare. În timp ce câțiva elevi de la Gimnaziul ”Constantin Ețco” de la Horodiște au făcut joc de rol și au distrat audiența.\n\nBibliotecarele au promis că astfel de șezători vor fi organizate periodic în instituție pentru a valorifica patrimoniul cultural și a pune în valoare valorile lăsate moștenire de înaintași.\n\nȘezătoarea intitulată „Obiceiurile și tradițiile de sărbători la moldoveni” a fost organizată în cadrul proiectului „Prevenirea violenței și asistență incluzivă pentru femeile în etate din Moldova”, implementat de către HelpAge International din Moldova, în colaborare cu Asociația Obștească ”Epitrop” din orașul Călărași.",
    "metadata": {
      "original_file": "Expresul_Calarasi_0315.html"
    }
  },
  {
    "title": "DOC / Mai multe străzi din Călărași au beneficiat de modernizare a sistemului cu apă și canalizare",
    "content": "În orașul Călărași a fost finalizat un proiect de îmbunătățire a serviciilor de aprovizionare cu apă și canalizare. Pe 27 martie, la primăria localităţii, a avut loc o şedinţă de bilanț şi evaluare a lucrărilor efectuate.\n\nParticipanții la întrunire au discutat despre măsurile de asigurare a durabilității investițiilor. Astfel, specialiștii Agenţiei de Dezvoltare Regională (ADR) Centru vor monitoriza proiectul în decurs de cinci ani din momentul semnării actelor de transmitere ce atestă costul investițional al bunurilor, lucrările și serviciile achiziționate.\n\n„Grație acestui proiect, la Călărași au fost reabilitate și extinse rețelele de apeduct, 15,9 km și canalizare, 4,9 km. Prin cele 875 de branșări la apa potabilă și 234 de racordări noi la sistemul de canalizare, 14000 de locuitori ai orașului au parte de servicii publice îmbunătățite”, indică ADR Centru.\n\nTotodată, cu sprijinul Ministerului German pentru Cooperare Economică și Dezvoltare (BMZ), Î.M. „Gospodăria comunal locativă Călărași” a beneficiat de un suport financiar în valoare de circa 30.000 euro, care include: un laborator dotat cu echipament pentru monitorizarea calității apei, echipament pentru detectarea scurgerilor de apă, personal dotat cu îmbrăcăminte și echipamente de protecție. Specialiștii ÎM au fost instruiți cum să gestioneze diverse aspecte legate de managementul calității, planificarea afacerii, relații cu clienții și extinderea în continuare a serviciilor către comunele învecinate.\n\nValoarea totală a proiectului „Îmbunătățirea serviciilor de aprovizionare cu apă și canalizare în orașul Călărași” este de cca 1,5 mil. euro, dintre care cca 1,4 mil. euro – oferiți cu titlu nerambursabil de Uniunea Europeană, și circa 174 mii euro – contribuția Primăriei Călărași.\n\nMăsura investițională „Îmbunătățirea serviciilor de aprovizionare cu apă și canalizare în orașul Călărași” a fost finanțată de UE și implementată de ADR Centru și proiectul „Modernizarea Serviciilor Publice Locale în Republica Moldova”.",
    "metadata": {
      "original_file": "Expresul_Calarasi_0362.html"
    }
  },
  {
    "title": "În partea de sus a satului Nișcani, a fost amenjat un un teren de joacă pentru copii",
    "content": "Un spațiu de joacă recent amenajat la Nișcani a devenit un adevărat magnet pentru copiii din localitate. Aceștia au acum ocazia să se vadă mai des, să se dea pe tobogane, să se cațăre și să socializeze cu semenii lor.\n\nConstrucția unui teren de joacă în partea de sus a satului Nișcani a fost posibilă grație implicării mai multor actori. Echipamentele au fost donate de un om de afaceri nișcănean care, chiar dacă este stabilit de multă vreme la Chișinău, nu-și uită rădăcinile. Acesta a oferit mai multe accesorii pentru terenul cel nou, printre care un tobogan, un scrânciob, niște bănci, scărițe metalice de escaladat ș.a. În ajutor au sărit și vecinii, care au pus mână de la mână și au cumpărat ciment și cele necesare pentru a monta accesoriile respective. Cel care și-a asumat rolul de lider a fost un consilier local, care s-a îngrijit de buna desfășurare a lucrărilor.\n\nDupă ce au fost puse la punct toate detaliile parcului de joacă, urmează ca și administrația publică locală să își aducă aportul cu pietriș, nisip etc, astfel încât copiii să se poată bucura de terenul respectiv. Potrivit Ninei Rusu, primarul interimar al localității, oamenii locului au primit foarte bine vestea că își vor putea lăsa copiii să se joace în siguranță, pe spațiul proaspăt amenajat.\n\n„Acest teren de joacă are scopul de a oferi copiilor, părinților și chiar bunicilor, condiții pentru petrecerea timpului liber. Ne bucurăm că am reușit astfel să le facem o bucurie acelor copii din apropierea străzii Livezilor, care până acum se jucau chiar și în drum, acolo unde există multe riscuri”, a declarat Nina Rusu.\n\nDecizia de a amenaja terenul în partea de sus a satului a fost luată de autorități ținând cont de faptul că în zona de centru se lucrează acum la un alt spațiu de joacă modern. Amintim că grație Programului Satul European, la Nișcani va fi inaugurat în scurt timp o estradă de vară, iar în preajmă au fost construite și un teren de mini-fotbal, un spațiu de joacă pentru copii, dar și un loc destinat special femeilor care vor putea practica fitness în aer liber.",
    "metadata": {
      "original_file": "Expresul_Calarasi_0227.html"
    }
  },
  {
    "title": "O ambulanță a fost implicată într-un accident rutier produs astăzi la intrarea în satul Hirova, raionul Călărași",
    "content": "Trei persoane au ajuns la spital în urma unui accident produs astăzi, 2 mai 2023, pe traseul Chișinău-Bălți, la intrarea în satul Hirova. Conform informațiilor oferite de Inspectoratul de Poliție Călărași, în coliziune a mai fost implicată o mașină de model Dacia Logan.\n\nPoliția spune că șoferul autoturismului de model Dacia Logan conducea pe drum cu prioritate în momentul când a fost lovit lateral de o ambulanță de model Hyundai, care se deplasa la o chemare. Toate cele trei persoane din autospecială (șoferul, felcerul și infermierul) au fost preluate de un alt echipaj și transportate la spital pentru îngrijiri medicale.\n\nPreliminar, factorul care a condiționat comiterea accidentului rutier este neacordare de prioritate în intersecție. La moment, circumstanțele producerii accidentului se stabilesc.",
    "metadata": {
      "original_file": "Expresul_Calarasi_0335.html"
    }
  },
  {
    "title": "FOTO / Un grup de femei din Călărași s-au întrecut în măiestrie, pictând torbițe textile",
    "content": "Un atelier de pictat torbițe textile – un bun prilej de socializare între femei de toate vârstele, a găzduit duminică sala de lectură a Bibliotecii Publice Raionale „Grigore Vieru” din orașul Călărași. Femeile s-au întrecut în măiestrie, și-au dat frâu liber imaginației, realizând astfel o conexiune între artă și comunicare.\n\n„Înarmate” cu pensule și culori, călărășencele au demonstrat – a câta oară! – că pot face față cu succes tuturor provocărilor. Mai ales că au avut șansa de a-și testa abilitățile creative și de a lega prietenii. Printre participante am întâlnit femei de toate vârstele și cu preocupări dintre cele mai diverse. La final, doamnele au mers acasă cu torbițele pe care și le-au personalizat, dar și cu multe gânduri bune de pus în practică.\n\nOrganizatoarea evenimentului, Iana Stanțieru, fondatoarea platformei Femeile Moldovei, a recunoscut că întrunirea a fost o oportunitate de a împleti armonios arta cu experiențele motivaționale ale femeilor de la Călărași. „Am organizat astfel de întruniri și în alte regiuni ale țării și de fiecare dată rămân surprinsă de câte talente, de câtă energie și de câte idei au doamnele de la noi. Scopul nostru este de a sprijini femeile ca să acceadă în funcții de conducere, să aibă capacitățile necesare și cunoștințele ca să ocupe aceste posturi. Pe lângă faptul că pregătim femeile să devină implicate, ne propunem să creăm și această comunitate unde femeile să se susțină între ele și unde să se promoveze”, a menționat fondatoarea. Potrivit autoarei, platforma constă în organizarea unor cursuri de formare, training-uri pe dezvoltare personală, scriere de proiecte și atragere de fonduri.\n\nȘi Anastasia Nikushina, managerul proiectului, spune că a descoperit la Călărași o comunitate de femei interesante și dornice de a aduce schimbare în comunitatea lor: „Cred că aici am căpătat multă inspirație pentru următoarele activități. Nu ne-am așteptat să avem o comunitate atât de specială, cu doamne deosebite cu care putem lucra nu numai pe partea ce ține de dezvoltare personală, de proiecte social, dar și în proiecte culturale. Avem multe talente, așa că trebuie să promovăm acest potențial aici, la noi acasă”.\n\nLa rândul lor, participantele la atelier au apreciat la nivel înalt timpul frumos petrecut în compania unor femei inspiraționale.\n\n”Ne-am simțit extraordinar, mai ales pentru că ne-am detașat cumva de activitățile pe care le avem zilnic. Am descoperit ceva nou, un lucru frumos pe care până acum nu l-am mai practicat. Ne dorim cât mai multe astfel de activități pentru a implica femeile noastre pentru a le da curaj de a fi cât mai active și a putea să se autodepășească”, a menționat Tatiana Rotari, șefa adjunctă a Oficiului Teritorial Ungheni al Cancelariei de Stat.\n\nLa rându-i, psihologa Veronica Bînzari, a mulțumit organizatorilor pentru inspirație și motivare: ”Este o idee foarte binevenită de a aduna femeile la un astfel de eveniment, de a le valorifica și motiva să creeze cu mai multă încredere lucruri frumoase. Impactul unei astfel de idei este unul foarte pozitiv și tot ce ne dorim acum este ca acesta să aibă continuitate”. Și Elena Bădărău, psiholog în cadrul Inspectoratului de Poliție Călărași, afirmă că a rămas impresionată de discuția liberă și constructivă dintre femei despre problemele locale: ”E activitate extrem de binevenită, mai ales pentru femeile din zonele rurale, care nu au atât de multe opțiuni de a socializa, de a face schimb de opinii și idei. Este un moment de relaxare, când îți poți revizui anumite planuri, visuri, idei de afaceri sau de dezvoltare personală”.\n\nProiectul Femeile Moldovei a fost creat anul trecut și are ca scop construirea celei mai mari platforme pentru femei din țară. Aceasta este una apolitică, fiind finanțată atât din fonduri externe – de Centrul Creștin-Democrat din Suedia și IDD de la Bruxelles, dar și de parteneri din interiorul țării. Platforma promovează, mai întâi de toate, egalitatea de gen.",
    "metadata": {
      "original_file": "Expresul_Calarasi_0270.html"
    }
  },
  {
    "title": "O femeie din Peticeni, a împlinit zilele trecute, onorabila vârstă de 100 de ani",
    "content": "Sărbătoare mare pentru Uliana Catana din Peticeni. Pe 8 februarie ea a sărbătorit 100 de ani, iar copiii, nepoții, strănepoții și stră-strănepoții i-au organizat o sărbătoare pe cinste.\n\nBucatele, muzica, dansurile și voia bună au fost la ordinea zilei, iar casa și ograda mătușii Uliana a fost neîncăpătoare, unde s-au adunat peste o sută de oameni. De altfel, unica și cea mai mare bogăție a femeii sunt copiii, nepoții, strănepoții și stră-strănepoții. Uliana Catana a născut, crescut și educat 11 copii, are 30 de nepoți, 51 de strănepoți și 9 stră-strănepoți. „Cu atât mă mângâi și eu. Ce să faci, dacă sunt zile de trăit și îi mulțumesc lui Dumnezeu. Am trăit, am lucrat cât am putut”, a spus femeia.\n\n„Suntem foarte fericiți că mama noastră a ajuns la 100 de ani. Mai rar li se întâmplă acest lucru oamenilor. În tot anul ne adunăm la ziua mamei, dar în acest am ne-am adunat cu toții, am venit de pretutindeni”, spune unul dintre feciori, Vasile Catana.\n\nMătușa Uliana este și cea mai longevivă persoană din Peticeni. Întrebată care este secretul longevității, Uliana Catana a răspuns: „Am fost om bun, iată cum a fost”.\n\n„Atunci când le spun prietenilor mei că tatăl meu o mai are pe bunica, toți rămân mirați. Acum că a împlinit 100 de ani, ne bucurăm să o avem încă alături”, spune și unul dintre strănepoți, Alexandru Surugiu.\n\nDe ziua sa, sărbătorita a fost vizitată și felicitată de multă lume bună: jurnaliști, deputatul Ion Șpac, primarul localității, Sergiu Șpac, însoțit de ansamblul folcloric din localitate, pentru întregirea atmosferei de sărbătoare, preotul satului, președintele raionului, Nicolae Drăgănel Nicolae și vicepreședinta Margareta Florea. Cu toții au venit cu flori, daruri, dar și cele mai alese cuvinte spuse în adresa Ulianei Catana.",
    "metadata": {
      "original_file": "Expresul_Calarasi_0159.html"
    }
  },
  {
    "title": "A fost finalizată reconstrucţia drumului Hîrbovăț- Onișcani",
    "content": "La Călărași, a fost finalizată reconstrucția drumului, ce leagă mai multe localități. Drumul are o lungime de circa zece kilometri iar lucrările au fost finalizate integral, scrie ads.md.\n\nReabilitarea drumului ce traversează localitățile Hîrbovăț, Sverida și Onișcani va îmbunătăți considerabil infrastructura din zonă, turismul, va atrage agenți economici, va facilita accesul cetățenilor spre centrele de sănătate, educație și comerț. „La fel, atât pietonii, cât și participanții la trafic vor beneficia de securitate și siguranță rutieră”, indică Administraţia de Stat a Drumurilor (ASD).\n\nFinanțat din sursele Băncii Mondiale, proiectul este parte a „Programului de Îmbunătățire a Drumurilor locale” cu o valoare de peste 88 milioane de lei (circa 4,4 mln de euro).\n\nLucrările realizate sunt supuse perioadei de remediere a defectelor, astfel orice defecțiuni depistate în termen de un an vor fi remediate din contul antreprenorului.",
    "metadata": {
      "original_file": "Expresul_Calarasi_0509.html"
    }
  },
  {
    "title": "Festivalului Național de Interpretare Instrumentală „Marcel Budală”, organizat de un călărășean",
    "content": "Pe 30 mai, la Chișinău, va avea loc ce-a de a treia ediție a Festivalului Național de Interpretare Instrumentală „Marcel Budală”, organizat de călărășeanul Mihai Doloton, în colaborare cu Centrul de Excelenţă în Educaţie Artistică „Ştefan Neaga” din orașul Chişinău.\n\nPotrivit organizatorului, festivalul este destinat elevilor și studenților care își desfășoară studiile în școlile de arte, școlile de muzică, colegiile şi universitățile cu profil muzical. „Festivalul are drept scop omagierea și promovarea creației artistice a cunoscutului acordeonist român, Marcel Budală”, a subliniat Mihai Doloton.\n\nConform regulamentului, participanții vor fi divizați în trei categorii de vârstă:\n• Categoria I: elevii din Școlile de Muzică /Școlile de Arte, clasele I – III-a.\n• Categoria II: elevii din Școlile de Muzică /Școlile de Arte, clasele IV – V-a.\n\nPentru participarea la festival elevii /studenții vor trebui să interpreteze următoarele lucrări:\n• Categoria I – O lucrarea la alegere din repertoriul lui Marcel Budală.\n• Categoria II – Două lucrări cu caracter diferit (se permite horă şi horă lăutărească) din repertoriul lui Marcel Budală.\n• Categoria III – Suită instrumentală formată din 2-3 lucrări cu caracter diferit din repertoriul lui Marcel Budală (se permite prelucrarea acestora şi interpretarea cu Orchestră /Taraf).\n\nJuriul va fi format din personalități notorii, specialiști în domeniu: Edgar Ştefăneţ – artist al poporului, artist emerit al Republicii Moldova, dirijor şi acordeonist al Ansamblului de Muzică și Dans Popular „Fluieraș”, președintele juriului; Vasile Rusu – artist al poporului, maestru în artă, acordeonist în cadrul Orchestrei de Muzică Populară „Folclor”; Arsenie Pauliuc – compozitor, acordeonist, solist – instrumentist profesionist; Maria Constantin – profesor de acordeon şi canto popular la Școala de Artă din București (România), laureată a mai multor Festivaluri de Interpretare Instrumentală din ţară şi de peste hotare, absolventă a Universității Naționale de Muzică din București şi absolventă (Master) a Universității „Valahia” din Târgoviște, (specializarea – Educație Muzicală și Acordeon); Vitalie Vataman – profesor de acordeon, solist – instrumentist profesionist, laureat al mai multor Concursuri Naționale de Interpretare Instrumentală, Fondatorul Proiectului de Tutoriale pentru Acordeon online, promovarea folclorului și a acordeoniștilor din spațiul românesc; Sergiu Mîrzac – lector universitar, profesor de acordeon la Centrul de Excelenţă în Educaţie Artistică „Ştefan Neaga” din or. Chișinău, artist al ansamblului de acordeoniști „Concertino acordion band”, membru al Confederației Mondiale a Acordeoniștilor, doctorand la Școala Doctorală a Academiei de Muzică Teatru şi Arte Plastice din or. Chișinău; Eugen Duminica – profesor de acordeon, fondator al Orchestrei de muzică Populară „Eugen Duminică”, solist – instrumentist profesionist, laureat al mai multor Concursuri Naționale de Interpretare Instrumentală.\n\nLaureaților li se vor înmâna diplome, medalii și volumele „Melodii populare pentru acordeon”, „Viaţa şi activitatea lui Marcel Budală” şi „Celebri acordeoniști ai tuturor timpurilor” (toate autor, Mihai Doloton) în dependență de succesele obținute în cadrul Festivalului.",
    "metadata": {
      "original_file": "Expresul_Calarasi_0323.html"
    }
  },
  {
    "title": "Călărășeanul Mihai Doloton a scos de sub tipar o nouă carte",
    "content": "O nouă carte semnată de călărășeanul Mihai Doloton a ieșit, recent, de sub tipar. Cartea cu titlul „Celebri acordeonişti ai tuturor timpurilor” conţine 42 de lucrări instrumentale din repertoriul a 11 acordeonişti români născuţi în perioada anilor 1920 – 1940.\n\nAstfel, în carte se regăsesc numele celor mai celebri acordeoniști din spațiul românesc cum ar fi: Constantin Bordeianu, Fărămiţă Lambru, Gică Cristea, Marcel Budală, Nicolae Florian, Nicu Bela, Sile Ungureanu, Ilie Udilă, Ştefan Tudorache, Victor Gore și Constantin Şerban.\n\n”Cartea a fost editată în 300 de exemplare și a fost concepută din cauza lipsei unui material didactic adecvat pentru cei care vor să studieze muzica îndeosebi folclorul instrumental – românesc la nivel avansat. Este destinată Instituțiilor cu profil muzical preuniversitare și universitare îndeosebi fiindcă datorită acestui volum studenții pot studia istoria acordeonului și specificul fiecărei zone folclorice românești”, a spus Mihai Doloton, autorul cărții, care s-a ocupat de aranjament, transcriere și copertă.\n\nMenționăm că, Mihai Doloton este membru al Uniunii Muzicienilor din Republica Moldova, membru al Uniunii Ziariștilor Profesioniști din România, director – fondator al Festivalului Naţional de Interpretare Instrumentală „Marcel Budală”, autor al volumelor „Melodii populare pentru acordeon”, „Viaţa şi activitatea lui Marcel Budală”, „Celebri acordeoniști ai tuturor timpurilor” și autorul a două volume de versuri ”Nopți albe” și ”Frământări din morminte”.",
    "metadata": {
      "original_file": "Expresul_Calarasi_0289.html"
    }
  },
  {
    "title": "Video/ Operațiune ”Fulger” la Călărași. Trei persoane au fost reținute pentru tâlhărie",
    "content": "Trei tineri cu vârsta cuprinsă între 17 și 28 ani, originari din raionul Călărași, sunt cercetați penal după ce ar fi comis o tâlhărie.\n\nPotrivit reprezentanților Poliției Republicii Moldova, s uspecții ar fi intrat în timpul nopții într-o gospodărie din raionul Călărași și, prin spargerea geamului, au pătruns forțat în casă. Ulterior, aceștia având scopul sustragerii bunurilor, au atacat și imobilizat proprietarii casei, solicitându-le mijloace bănești și aplicând violența asupra acestora.\n\nÎn final suspecții au părăsit locul infracțiunii fără careva bunuri materiale.\n\n” Grație acțiunilor prompte întreprinse de ofițerii INI în comun cu angajații Inspectoratului de poliție Călărași, sub conducerea Procuraturii raionului Călărași și cu suportul mascaților BPDS „Fulger”, membrii grupării infracționale au fost identificați, iar cei doi suspecți au fost reținuți” a mai menționat sursa.\n\nConform datelor, î n cadrul perchezițiilor efectuate la domiciliile bănuiților au fost depistate probe care ar demonstra vinovăția acestora, printre care și vestimentația care o purtau în timpul săvîrșirii infracțiunii.\n\nLa moment, în privința celor doi tineri au fost emise mandate de arest, iar minorul este cercetat în stare de libertate.\n\nMenționăm că, p e acest caz a fost inițiată o cauză penală pentru comiterea infracțiunii de tâlhărie de către două sau mai multe persoane, iar dacă vinovăția suspecților va fi demonstrată, aceștia riscă închisoare de la 8 la 10 ani.",
    "metadata": {
      "original_file": "Expresul_Calarasi_0266.html"
    }
  },
  {
    "title": "Mai mulți copii de la Călărași au învățat să facă mărțișoare tradiționale de la „bunicuța” de la Palanca",
    "content": "La Călărași, mai multe persoane îndrăgostite de frumos, au și început să lege firele albe de cele roșii pentru a fi sigure că vor avea ce dărui oamenilor dragi în prima zi a lui martie.\n\nCu gândul la primăvară, un grup de copii din orașul Călărași a învățat a face mărțișoare tradiționale într-un atelier de lucru ce s-a ținut chiar la bibliotecă. Copiii au venit, însoțiți de profesoare lor de la Școala de Arte ”George Enescu” și de la Liceul Teoretic ”Mihail Sadoveanu”, iar cea care s-a îngrijit de prezentarea tehnicilor de confecționat mărțișoare a fost nimeni alta decât meșteriță Tatiana Popa de la muzeul „Casa Părintească” din Palanca. Blânda bunicuță le-a pus firele albe și roșii în palme și le-a explicat cu multă răbdare celor mici cum să le răsucească, să le înnoade sau să le îmblânzească cu croșeta. Iar la final, fiecare dintre ei a ținut în mâini câte cel puțin o frumusețe alb-roșie demnă de toată admirația.\n\n”Este o atmosferă creativă și mă bucur foarte mult că participanții sunt copii, iar totul se petrece într-o bibliotecă, unde cărțile inspiră. Copiii sunt creativi, iar fiecare încearcă să își facă o lucrare. Mărțișorul va dăinui din generație în generație”, a declarat Tatiana Popa. Dânsa mai crede că tehnica cea mai reprezentativă pentru poporul nostru sunt cele două motocele de ață și un fir împletit din două culori: alb și roșu. ”Totuși cred că ar trebui studiată bine tehnica legării nodurilor, care ne reprezintă și care vine de la acel nodișor la băsmăluță lăsat din moși-strămoși. Or aceste noduri nu sunt doar creative, ci și curative”, a mai adăugat meșterița.\n\nAtelierul, cu genericul ”Mărțișoarele copilăriei”, a fost organizat de Direcția Cultură și Turism Călărași în colaborare cu Centrul de Meșteșuguri „Casa Părintească” din satul Palanca.\n\nPotrivit Cristinei Smolenschi, specialist în cadrul direcției, evenimentul are ca scop informarea publicului despre respectarea tradițiilor şi menținerea acestora în calendarul personal al generațiilor mai tinere. ”Ne-am propus să promovăm patrimoniul imaterial cultural prin astfel de ateliere. Am avut o deosibită plăcere să o avem alături pe doamna Tatiana Popa, care a prezentat nenumărate tehnici de realizare a mărțișoarelor. A fost o adevărată întâlnire dintre generații și credem că evenimentul și-a atins scopul, mai ales că există copii care nu se pot bucura de bunici alături, care să le cultive dibăcia meșteșugurilor populare”, a menționat ea.\n\nÎn cadrul activității, copiii au aflat mai multe despre semnificația Mărțișorului și au ascultat cu sufletul la gură o poezie fascinantă despre legendara Dochia, recitată de Tatiana Popa. La final, câțiva dintre ei un făcut un mărțișor uriaș, pe care l-au țesut mai cu picioarele, mișcându-se aidoma unor suveici care treceau firele unul peste altul, împletindu-le armonios. Exercițiul s-a dovedit a fi pe placul tuturor.\n\nO expoziţie de mărțișoare aduse de la Palanca, care a fost prezentată participanților la atelier, va putea fi admirată preț de câteva săptămâni la Biblioteca Publică Raională ”Grigore Vieru”. Copiii vor continua să facă mărțișoare și la lecții sau acasă, iar apoi vor reveni cu ele pentru a le expune, dar și pentru a le împărți oamenilor în prima zi de primăvară.",
    "metadata": {
      "original_file": "Expresul_Calarasi_0374.html"
    }
  },
  {
    "title": "Titlul de „cetățean de onoare” a fost conferit, post-mortem, pentru două nume sonore de la Sadova",
    "content": "La ședința Consiliului local Sadova din 14 septembrie 2023, două personalități au primit, post-mortem, titlul de „Cetățean de onoare” ai satului. Decizia a fost aprobată cu votul unanim al consilierilor prezenți la ședință.\n\nPotrivit Ecaterinei Ciubuc, secretar al Consiliului local Sadova, odată cu aprobarea acestei decizii s-a cinstit memoria celor doi localnici, trecuți din viață. Este vorba despre doi oameni de vază, care au lăsat urme frumoase pentru sat: preotul Victor Chicu, care a slujit cu credință și dăruire la Biserica ”Sfântul Nicolae” din localitate și Mihail Roitștein, fostul președinte de colhoz de la Sadova.\n\nPărintele Victor Chicu s-a născut la 8 septembrie 1901 în satul Lozova, raionul Strășeni. A ajuns preot după ce a absolvit Seminarul Teologic din Chișinău și Facultatea de Teologie din Iași. În 1940 Victor Chicu se refugiază în România, unde este numit preot la Giurgiu. Mai târziu se reîntoarce însă în Basarabia, în timp ce fratele său, Ștefan, preot și el, rămâne în România. Părintele Victor este numit atunci preot în satul Sadova și nu se dezice de haina preoțească niciodată, rezistând tuturor presiunilor politice care se făceau asupra lui din partea cârmuitorilor sovietici.\n\n„Când a fost anunțat despre intenția de a închide biserica, a rostit un „Nu!” categoric, apoi a adăugat: „Biserica la care slujesc o veți putea închide numai după ce mă veți scoate din ea cu picioarele înainte!”, ne-a povestit Ecaterina Ciubuc.\n\nInițiativa de a-l desemna „cetățean de onoare” pe Mihail Efim Roitștein a venit din partea unui alt localnic, fostul profesor Dumitru Furculiță, care a înaintat în acest sens o cerere către consiliu.\n\nMihail Roitștein a fost, începând cu anul 1965, președintele Colhozului ,,Codrii”, care în anul 1971 trece în Sovhoz-fabrică ,,Sadova”. Localnicii își amintesc că anii 1970 – 1975 au fost cei mai productivi ani pentru satul lor. Din inițiativa președintelui Roitștein au fost construite școala cu o capacitate de 1100 elevi, o Casă de Cultură modernă, cu o sală pentru concerte cu 500 de locuri, Biblioteca sătească pentru maturi, dar și pentru copii, o altă clădire frumoasă cu două etaje, în care la primul nivel a fost amplasat Sovietul Sătesc, iar la cel de-al doilea – Cârmuirea Sovhozului. Totodată, au fost construite mai multe magazine moderne de produse alimentare, un bar în stil național, precum și Magazinul de cărți ,,Luminița”. În plus, în anul 1977 la Sadova se deschide o grădiniță nouă, pentru 200 de copii, care fusese ridicată la inițiativa aceluiași președinte Roitștein.\n\n„Practic toată infrastructura care se mai păstrează și astăzi în satul nostru a fost făcută cu implicarea președintelui din acea perioadă”, a adăugat secretara consiliului local.\n\nCei doi cetățeni de onoare nu sunt primii care au fost onorați cu această distincție de către consiliul local. Satul Sadova mai are un cetățean de onoare – Igor Dodon, fostul șef al statului, originar din localitate. Inițiativa i-a aparținut atunci lui Petru Aghenie, consilier local din partea Partidului Socialiștilor, care a venit cu propunerea respectivă chiar în ziua inaugurării lui Igor Dodon în funcția de președinte al Republicii Moldova. Decizia respectivă a fost atunci notificată de Oficiul Teritorial al Cancelariei de Stat și întoarsă înapoi, pentru că în primărie nu exista la acea vreme un regulament de acordare a titlului respectiv. Decizia de a-i acorda lui Igor Dodon titlul a fost revizuită în anul următor și a fost aprobată la una dintre ședințele de consiliu din 2017.",
    "metadata": {
      "original_file": "Expresul_Calarasi_0231.html"
    }
  },
  {
    "title": "La Călărași, s-a desfășurat etapa raională a concursului „La izvoarele înțelepciunii”",
    "content": "Și în acest an, Biblioteca Publică Raională ,,Grigore Vieru” Călăraşi a fost gazda concursului național de lectură ,,La izvoarele înţelepciunii”, ediția 34, etapa raională. Ediția din acest an a fost dedicată vieții și creației sciitorului Vasile Romanciuc.\n\nEvenimentul a fost organizat, ca de fiecare dată, în strânsă colaborare cu Direcția Învățământ, Tineret și Sport Călărași, spun organizatorii.\n\nParticipanții înscrişi în competiţie, de la instituțiile de învățământ din întreg raionul, au demonstrat cât de bine sunt familiarizați cu viața și creația scriitorului la cele trei probe cu referire la: biografia scriitorului, poezia și comentarea unui fragment de poezie, se arată în postarea făcută de Biblioteca Publică Raională ,,Grigore Vieru”, pe facebook.\n\nAstfel, conform clasamentului, Alina Arapan, elevă în clasa a X-a de la LT „Mihail Sadoveanu” și Daniela Rață, elevă în clasa a X-a de la LT „Mihai Eminescu” din Sipoteni s-au clasat pe locul I. Acestea două vor reprezenta raionul Călărași și la etapa națională.\n\nPe locul II s-a clasat Ana Rusu, elevă în clasa a IX-a la LT „Mihail Sadoveanu” și Ionela Burduja Ionela, elevă în clasa a X-a la LT „Vasile Alecsandri” din orașul Călărași. Locul III a fost ocupat de Mădălina Barbănouă, elevă în clasa a XI-a la LT ,,Vasile Alecsandri” și Tatiana Istrati, elevă în clasa a X-a la LT „Mihai Eminescu” din Sipoteni. Cu mențiuni s-au ales Maria Vanesa Boboc, elevă în clasa a IX-a la Gimnaziul Onișcani și Evelina Hîncu, elevă în clasa a IX-a la Gimnaziul Pîrjolteni.\n\nDe menționat că, Concursul Național „La izvoarele Înțelepciunii” se desfășoară în patru etape:\n\nI – fеbruаriе – martie 2024 (etapa lосаlă) \n\n II – l aprilie – 15 mai 2024 (etapa rаiоnală) \n\n III – 25 mai, 2024 (etapa rерublicană) \n\n IV – 6 iulie 2024 (etapa finală, care se desfășoară al Iași)",
    "metadata": {
      "original_file": "Expresul_Calarasi_0118.html"
    }
  },
  {
    "title": "Liceul Teoretic „Vasile Alecsandri\" din Călărași va fi reabilitat energetic",
    "content": "Liceul Teoretic „Vasile Alecsandri” din Călărași face parte din lista celor 46 de instituții de învățământ din țară care vor reabilitate energetic în următorii cinci ani. Astfel, în total 46 de mii de elevi și profesori vor beneficia de condiții mai bune de studiu. Lucrările vor fi desfășurate în cadrul proiectului „Tranziție durabilă prin eficiența energetică în Moldova (STEEM)”, care are un buget total de 54,5 milioane de dolari. Lista instituțiilor beneficiare a fost anunțată astăzi de Ministerul Educației și cercetării.\n\nConform proiectului, instituțiile vor beneficia de izolarea termică a clădirilor, înlocuirea ferestrelor și ușilor, renovarea sistemelor de iluminare și încălzire, precum și instalarea pompelor de căldură, colectoarelor solare termice, panourilor fotovoltaice, precum și a punctelor termice individuale (PTI).\n\nDe condiții mai bune de studiu vor beneficia circa 46.000 de elevi și profesori. Totodată, se estimează că lucrările de renovare și modernizare vor asigura o reducere de aproximativ cu 30% – 70% a consumului de energie.\n\nPotrivit MEC, proiectul se va desfășura în trei etape. Prima etapă (2025-2026) va include primele 10 instituții; a doua etapă (2026-2027) – următoarele 12 instituții și în cea de-a treia – 2027-2029 – ultimele 24 școli.\n\nProiectul „Tranziția durabilă către eficiența energetică în Moldova (STEEM)” va fi implementat în perioada 2024 – 2029 și are un buget total de 54.5 milioane de dolari, dintre care 50 milioane urmează a fi oferite de BIRD sub formă de împrumut, iar 4.5 milioane de dolari sub formă de grant pentru asistență tehnică și suport pentru implementarea proiectului, care urmează a fi oferite de către Fondul Fiduciar Multidonator (MDTF) „Moldova – Dezvoltare, Reziliență și Oportunități pentru Bunăstare (M-GROW)”, gestionat de Grupul Băncii Mondiale. Printre partenerii fondatori ai M-GROW se numără Irlanda, Norvegia și Regatul Unit, care au contribuit împreună la MDTF.",
    "metadata": {
      "original_file": "Expresul_Calarasi_0026.html"
    }
  },
  {
    "title": "La Călărași va fi deschisă o creșă socială, prima de acest gen în regiune",
    "content": "„Acesta va fi un nou serviciu social al direcției și dacă va decurge conform planului, preconizăm ca aceasta să fie deschisă la 1 ianuarie 2023”, ne spune Elena Chitoroagă, șefa Direcției Asistență Socială și Pro-tecție a Familiei (DASPF) Călărași.\n\nAcest lucru va fi posibil grație organizației neguvernamentale „Copil Comunitate Familie”, cu care Direcția Asistență Socială și Protecție a Familiei au semnat un contract de colaborare încă în anul 2020. „Iar unul dintre subpuncte este dezvoltarea serviciilor sociale”, a subliniat șefa DASPF Călărași.\n\nReprezentanții organizației „Copil Comunitate Familie” au fost în această săptămână la Călărași, au inspectat locul și au pus la cale anumite detalii ce țin de reconstrucția încăperii în care va activa grădinița socială. Aceasta se află chiar în spatele Direcției și va avea o suprafață de circa 100 metri pătrați. Încăperea va fi reparată și dotată cu toate cele necesare, va deține un bloc sanitar, un dormitor, cameră de relaxare și un teren de joacă extern și va funcționa în regim de grădiniță obișnuită. Copiii vor fi aduși la creșă după necesitate. Lucrările se vor face cu sprijinul financiar al fundației „Hope and Homes for Children”. Care este costul total al proiectului, Elena Chitoroagă, nu a putut, deocamdată să ne ofere o cifră.\n\nPotrivit dânsei, creșele sociale sunt adresate copiilor de vârste mici, începând de la 4 luni și până la 3 ani, din familii vulnerabile monoparentale, aflate în evidența asistenței sociale. „Reușim astfel să prevenim separarea copiilor de familie, iar părinții vor fi, astfel, încurajați să se angajeze în câmpul muncii”, a menționat ea.\n\nCreșa socială va avea o capacitate de 12 locuri. „Este un serviciu foarte important pentru raionul Călărași”, a spus șefa DASPF, menționând că, până a ajunge la decizia de a fi deschis un astfel de serviciu, a fost minuțios documentată situația în raion la acest capitol.\n\nNOTĂ: „Copil Comunitate Familie” este o organizație nonguvernamentală, fondată în 2004. Aceasta sprijină familiile dezavantajate social pentru ca fiecare copil să crească într-un mediu familial prielnic și să aibă acces la educație de calitate. Creează pentru copii un mediu de speranță şi respect, în care ei își pot dezvolta potențialul complet și oferă instrumente practice pentru o schimbare pozitivă în viața copilului, familiei și comunității.",
    "metadata": {
      "original_file": "Expresul_Calarasi_0476.html"
    }
  },
  {
    "title": "Operațiunea „Mac 2022” continuă la Călărași",
    "content": "Peste 200 de fire de cânepă au fost descoperite de către angajații poliției din Călărași. Acestea au fost nimicite prin ardere, informează reprezentanții Inspectoratului de Poliție Călărași.\n\nPotrivit polițiștilor, urmare a cercetărilor de la fața locului, s-a constatat că plantele nu au fost cultivate sau special îngrijite, dar creșteau în sălbăticie.\n\nDe menționat că angajații Poliției continuă să întreprindă, în cadrul operaţiunii speciale ”MAC -2022 , acţiuni ferme în vederea combaterii traficului ilicit de droguri de origine vegetală, nimicirii plantelor cu conţinut narcotic, precum şi identificării persoanelor care le cultivă ilegal pe teritoriul raionului Călărași.",
    "metadata": {
      "original_file": "Expresul_Calarasi_0499.html"
    }
  },
  {
    "title": "Tradiționalul concurs „Cel mai bun vin de casă” se va organiza, în luna martie, la Călărași",
    "content": "O ediție jubiliară, a XX-a, a concursului „Cel mai bun vin de casă” se va organiza, în luna martie, la Călărași.\n\nConcursul este organizat Direcția Economie, Agricultură și Dezvoltare Rurală (DEADR) cu scopul de a-i remarca pe cei mai buni producători de vin de casă din raionul Călărași, de a populariza tradițiile naționale de fabricare a vinurilor moldovenești în condiții casnice, de a ridica cultura de consum și de a efectua schimbul de informație între producătorii de vin de casă.\n\nAstfel, potrivit organizatorilor, concursul va avea loc pe 15 martie 2024, unde vor fi apreciate trei categorii de vinuri: vinuri albe de soi sau cupaj din struguri europeni, vinuri roșii de soi sau cupaj din struguri europeni și vinuri rose.\n\n„La concurs se prezintă vin de casă, natural, produs din roada anilor precedenți cu indicarea producătorului, localitatea, denumirea vinului, anul de fabricație și soiurile de struguri folosiți”, spun organizatorii.\n\nTotodată, DEADR atenționează că participanții vor putea depune pentru concurs nu mai mult de trei mostre din clasificarea de vinuri de soi europene, vinuri cupajate, care vor fi numai din două soiuri de struguri. Mostrele prezentate vor trece o preselecție preventivă vizuală în termenii de colectare a lor pentru participare la concurs.\n\nDesigur, vinurile prezentate la concurs trebuie să întrunească și anumite condiţii: să fie vinuri de soi naturale, să fie limpezi, să nu aibă defecte în aromă şi gust și să nu fie suprasaturate cu dioxid de sulf.\n\nFiecare mostră de vin pentru concurs va fi prezentată în două recipiente din sticlă de 0,7 litri, având etichetă cu mențiunele indicate mai sus. Mostrele vor fi recepționate în perioada 12-14 martie 2024 la Direcția Economie, Agricultură și Dezvoltare Rurală.\n\nJuriul de evaluare, format din 5 persoane, sunt evaluatori autorizați, sommelieri, oameni de afaceri din domeniul vinificației, reprezentanţi ai Camerei de Comerţ şi Industrie a RM și reprezentanți ai Cpnsiliului Raional Călărași, etc.\n\nCele mai bune vinuri de casă vor fi premiate. Astfel, pentru locul I va fi acordat un premiu în valoare de 1200 de lei, pentru locul II – 1000 lei și pentru locul III – 800 de lei. Premiul mare (după caz) va constitui 1500 de lei.\n\nAmintim că în 2023, la concursul „Cel mai bun vin de casă” au participat 31 de producători din 15 localități cu 70 de probe de vin de casă. Premiul mare a fost acordat pentru vinul Feteasca regală, anul 2022, al producătoarei Svetlana Șpac din satul Peticeni.",
    "metadata": {
      "original_file": "Expresul_Calarasi_0163.html"
    }
  },
  {
    "title": "BERD oferă un grant de 5,6 milioane euro pentru gestionarea deșeurilor în raioanele Ungheni, Călărași și Nisporeni",
    "content": "Pe 30 martie a fost semnat un Acord de Grant în valoare de 5,6 milioane euro pentru deșeuri solide mai ecologice în Moldova. Acesta a fost semnat între vicepreședintele Bănci Europeane pentru Reconstrucție și Dezvoltare (BERD) pentru Politici și Parteneriate, Mark Bowman și ministra finanțelor, Veronica Sirețeanu, la care a participat și ministra mediului, Iordanca-Rodica Iordanov. Finanțarea este crucială pentru investițiile în domeniul deșeurilor solide pentru 3 raioane, unde în 2023 va începe construirea infrastructurii moderne de transferare și sortare a deșeurilor.\n\nAstfel, circa 185.000 de persoane din Ungheni, Călărași și Nisporeni vor beneficia de un sistem modern de gestionarea durabilă a deșeurilor.\n\nAcesta este primul proiect multi-regional de gestionare a deșeurilor solide din țară. Este un pas important către o soluție durabilă pentru serviciile de gestionare a deșeurilor solide și se așteaptă ca acesta să servească drept model pentru un sistem durabil de gestionare a deșeurilor solide în întreaga țară. Proiectul va finanța achiziționarea de active pentru colectarea și transportarea deșeurilor, cum ar fi containere pentru deșeuri și vehicule de colectare, precum și construcția de infrastructura de sortare și tratare a deșeurilor solide, cum ar fi depozite de deșeuri și instalații de sortare și tratare a materialelor.\n\nAmbasadorul Uniunii Europene în Republica Moldova, Jānis Mažeiks a menționat: „Uniunea Europeană este cel mai mare donator în cadrul E5P. Acest grant de 5.6 milioane euro va contribui la un sistem mai verde, ecologic de gestionare a deșeurilor solide în raioanele Călărasi, Nisporeni și Ungheni. La fel, acesta vine în sprijinul eforturilor Moldovei ca și țară candidată pentru aderarea la UE în a se alinia la standardele UE în ce privește prevenirea impactului negativ cauzat de deșeuri, consolidarea eficientizării resurselor, cât şi reducerea emisiilor de gaze de seră”.",
    "metadata": {
      "original_file": "Expresul_Calarasi_0358.html"
    }
  },
  {
    "title": "6400 de doze de vaccinuri antigripale pentru raionul Călărași",
    "content": "Raionul Călărași a primit în acest an un lot de 6400 de doze de vaccinuri antigripale, iar imunizarea continuă să se mai facă, deși termenul dat pentru administrarea acestora a fost data de 1 decembrie. Dintre acestea, 5800 sunt vaccinuri într-o singură doză, iar 600 în câte 10 doze. Medicamentul a fost distribuit în toate sectoarele din raion, reieșind din planificarea pe care fiecare instituție medicală și-a făcut-o.\n\nDoar câteva localități se pot lăuda cu faptul că au administrat la timp toate dozele de vaccin pe care le-au primit. Acestea sunt satele Pitușca, Bravicea, Onișcani și Pîrjolteni.\n\nVera Lefter, medic epidemiolog la Centrul Sănătate Publică Călărași a declarat că vaccinarea se face preponderent persoanelor cu risc sporit de îmbolnăvire: persoane cu maladii cronice, bătrânii și invalizii instituționalizați în aziluri, lucrători medicali, polițiști, militari, dar și persoanele care fac parte din organele de conducere din administrația publică centrală sau locală. Potrivit medicului epidemiolog, cel mai greu decurge, la moment, vaccinarea în orașul Călărași, iar dozele neutilizate ar putea fi redistribuite în localitățile unde se atestă în continuare o cerere de astfel de doze. ”Totul depinde de cât de implicați sunt lucrătorii medicali dintr-o localitate sau alta. Dacă aceștia își fac munca conștiincios și explică pacienților faptul că imunizarea împotriva gripei reduce riscul de îmbolnăvire, de apariție a formelor severe de boală și a deceselor, atunci lucrurile decurg de la sine. Acolo unde nu există implicare, cifrele sunt scăzute”, a conchis Vera Lefter.\n\nDespre calitatea vaccinului administrat, medicul epidemiolog a spus că este una înaltă, fiind de proveniență coreeană. În ultimii patru ani la Călărași a fost administrat același tip de vaccin.\n\nNOTĂ: Gripa se manifestă prin febră, frisoane, astenie marcată, cefalee, dureri în globii oculari, rinoree sau nas înfundat, tuse, dureri în gât. Unii oameni pot avea vărsături și diaree, acest lucru fiind mai frecvent la copii decât la adulți.",
    "metadata": {
      "original_file": "Expresul_Calarasi_0421.html"
    }
  },
  {
    "title": "O pacientă aflată la un pas de moarte a fost salvată de echipajul unei ambulanțe, la Călărași",
    "content": "O femeie din localitatea Nișcani, aflată în stop cardio-respirator, a fost resuscitată de echipa de asistență medicală urgentă de felceri din cadrul SAMU Călărași, scrie deschide.md.\n\nCazul s-a produs ieri seara, când fiul femeii de 86 de ani a apelat la Serviciul 112 și a solicitat de urgență intervenția ambulanței. Imediat, echipa SAMU Călărași s-a deplasat la locul solicitării, ajungând în doar 9 minute. La sosirea ambulanței, pacienta, țintuită la pat în urma unui AVC suferit acum trei ani, era în stare gravă.\n\nÎndată, membrii echipajului de ambulanță au inițiat manevrele de resuscitare cardio-respiratorie și cerebrală.\n\nDin fericire, după 15 minute s-a restabilit ritmul cardiac și repirația, iar femeia a deschis ochii. Pacienta a fost transportată la Unitatea Primiri Urgente a IMSP Spitalul Raional Călărași.",
    "metadata": {
      "original_file": "Expresul_Calarasi_0071.html"
    }
  },
  {
    "title": "La centrul de creație „Pănușițele”, elevii din gimnaziul Săseni sunt pregătiți pentru viața de zi cu zi",
    "content": "Elevii de la gimnaziul din Săseni încă de pe băncile școlii învață să fie pregătiți de viața de zi cu zi. O dată pe săptămână, atât fetele cât și băieții, vin la cercul de creație „Pănușițele” unde învață arta frumosului. „Ei vin în fiecare miercuri la cerc. Le place”, spune Larisa Cojocaru, conducătoarea Cercului de creație.\n\nAici, copiii învață și broderia, și arta țesutului covorului neted, și covorul în bumbi, și mergelitul, și împletitul în fibre degetale. „Dar nu numai aceste lucruri le învățăm, dar și cum se coase un nasture, un punct de feston, o înseilitură”, mai spune conducătoarea cercului.\n\nLarisa Cojocaru este conducătoarea cercului de creație de peste 20 de ani. În tot acest răstimp, a învățat meșeteșugăritul cinci generații de copii.\n\nIar istoria cercului de creație „Pănușițele” are o istorie aparte, legată de viața personală a Larisei Cojocaru. „În 1994 am avut un accident după care am stat aproape un an de zile spitalizată, după care încă un an la reabilitare. Când am revenit, nu puteam să mă încadrez în activitatea de până la accident și atunci mi s-au dat orele de educație tehnologică. Aveam aceste abilități de la mama, apoi încet am început să mai învăț, să particip la diverse ateliere de creație, să mă întâlnesc cu multe persoane competente în acest domeniu și am deprins acest meșteșug mai bine”, susține profesoara de educație tehnologică.\n\nDe atunci, Larisa Cojocaru și-a îndrăgit și mai mult activitatea, îi place mult ceea ce face și depune mult suflet și muncă atunci când învață copiii să confecționeze diverse lucrări utile pentru viața de zi cu zi. „Mie îmi place să vin la acest cerc pentru că atunci când voi crește mai mare și voi avea timp liber vreau să creez ceva frumos”, spune un băiețel din cadrul cercului. ”Aici învăț multe lucruri noi și cu siguranță îmi vor fi de folos în viață”, spune o altă elevă.\n\nNu în zădar cercul de creație se numește „Pănușițele” căci una din activitățile de bază este și confecționarea obiectelor din fibre vegetale. De altfel, în cadrul instituției de învățământ, elevii împreună cu profesoara au amenajat un mic muzeu cu toate lucrările confecționate din pănuși, adunate de ani de zile.\n\n„Cercul „Pănușițele”, promovează și instituția noastră la nivel local, raional, național și internațional. Ei sunt mândria gimnaziului nostru”, spune și Aliona Gancearuc, directoarea gimnaziului Săseni.\n\nElevii din Gimnaziul Săseni sunt buni nu doar la meșteșugărit. În instituție mai activează și o fanfară. Deși aflați la început de cale, ei au reușit să se evidențieze la diverse activități culturale. În gimnaziu învață aproximativ 160 de elevi.",
    "metadata": {
      "original_file": "Expresul_Calarasi_0134.html"
    }
  },
  {
    "title": "Orașul Călărași mai are un viceprimar. Acesta a fost ales cu vot unanim la ședința consiliului orășenesc",
    "content": "Orașul Călărași are un nou viceprimar. La propunerea primarului de Călărași, Victor Ambroci, acesta a fost ales cu vot unanim în ședința extraordinară a Consiliului orășenesc din 12 iulie.\n\n„Primăria Călărași a aplicat la mai multe proiecte, care urmează să demareze. Volumul de muncă este enorm și acum văd momentul oportun de a propune spre vot candidatura unui nou viceprimar”, a justificat primarul decizia.\n\nDeci, este vorba de Mihail Jacota, jurist de profesie. Începând cu anul 1998 dânsul a activat în cadrul Inspectoratului de Poliție Călărași, în diverse funcții, iar în ultimii doi ani a fost șef interimar al instituției. Este născut în satul Bahmut și are vârsta de 44 ani.\n\nNoul viceprimar ales, care a intrat deja în funcție, începând cu data de 15 iulie, va prelua partea socială. „Mulțumesc tuturor pentru votul de încredere pe care mi l-ați acordat. Sper că voi face față sarcinilor care mi se vor atribui, lucrând pentru cetățenii acestui oraș”, a menționat, la finalul ședinței, viceprimarul nou ales.\n\nMenționăm că orașul Călărași mai are un viceprimar, Doina Harea, care este responsabilă de investiții, tineret, cultură, sport, educație. Împreună ne vom conjuga eforturile pentru a readuce bunul nume al Călărașilor și vom lucra pentru bunăstarea cetățenilor acestui oraș”, a declarat și Doina Harea.",
    "metadata": {
      "original_file": "Expresul_Calarasi_0067.html"
    }
  },
  {
    "title": "Șase proiecte au fost depuse în cadrul apelului Bugetarea Participativă 2023 lansat de primăria Călărași. Spre finanțare vor fi selectate doar patru",
    "content": "Șase proiecte au fost depuse de către călărășeni în urma anunțului privind apelul pentru susținerea proiectelor comunitare Bugetarea Participativă 2023, lansat de primăria orașului Călărași. Valoarea totală a acestor proiecte ar fi apropae 625 mii lei.\n\nConform unei postări făcute pe rețelele sociale de către Primăria Călărași, lista proiectelor sunt:\n• „Pentru un mediu plăcut și curat” care prevede crearea /reabilitarea zonelor de odihnă și joacă pentru copii pe strada Alexandru cel Bun 62. Prin implementarea acestui proiect, 200 de locatari, inclusiv 60 de copii vor beneficia de o ambianță plăcută și sigură. \n\n Bugetul proiectului – 114 mii 917 lei.\n• „Acces pietonal (pavaj și scări) către teren de joacă, inclusiv crearea accesului persoanelor cu dizabilități și mamelor cu cărucioare, or Călărași, str. Ștefan cel Mare”, care prevede crearea accesului către terenul de joacă prin amenajarea trotuarelor și repararea scărilor. Bugetul proiectului – 99 mii 366 lei.\n• „Sporirea confortului și siguranței cetățenilor în zona de centru al orașului Călărași” prevede extinderea și amenajarea spațiilor publice și spațiilor verzi, zona adiacentă Incubatorului de Afaceri Călărași, amenajare cu mobilier urban, bănci, masă de șah, ghiveci cu flori. Bugetul proiectului este de 111 mii lei.\n• „Copilăria nu are vârstă” prevede amenajarea unui spațiu de joacă pentru familii și copii (teren dintre străzile Toma Ciorbă și Bojole (IMSP CS Călărași). Bugetul proiectului este de 100 000 lei.\n• „Stilul de viață sănătos în rândul tinerilor din orașul Călărași prin crearea infrastructurii sportive” care prevede amenajarea unui teren sportiv din curtea blocurilor locative din str. Ștefan cel Mare și Sfînt 2. Bugetul proiectului este de 100 mii lei.\n• „Asigurarea accesului auto-pietonal către instituțiile publice (Primăria, Poșta Moldovei, Estrada de vară) care are scopul de a asigura accesul auto-pietonal către instituțiile publice prin construcția a unui drum de 50 metri. Bugetul proiectului este de 99 mii 583 de lei.\n\nMenționăm că proiectele au fost analizate de grupul de lucru și proiectul „Copilăria nu are vârstă” a fost exclus din lista proiectelor eligibile. Astfel, că supus voturilor vor fi doar cinci și în urma votului cetățenilor vor fi aprobate către finanțate patru proiecte.\n\nValoarea maximă alocată din bugetul local pentru finanțarea proiectelor Bugetarea Participativă 2023 este de 400 mii lei.",
    "metadata": {
      "original_file": "Expresul_Calarasi_0437.html"
    }
  },
  {
    "title": "Aproape 10 la sută dintre elevii unui liceu din Călărași, sunt de etnie romă",
    "content": "Liceul „Vasile Alecsandri” din orașul Călărași are înregistrată cea mai mare rată de școlarizare a copiilor de etnie romă și niciun abandon școlar. Administrația liceului spune că a reușit să –i mențină în școală prin comunicarea cu părinții. „Am reușit, împreună cu profesorii, să convingem comunitatea romă că școala este valoare, că învățământul este ceea ce le trebuie copiilor. Avem fericita experiență să știm de la părinții romi că, chiar dacă ei nu cunosc a scrie, ei optează pentru ideea ca copiii lor să poată scrie și citi. Mai mult, copiii nu se opresc doar la gimnaziu, dar își continuă studiile și la liceu”, a declarat Ina Tihon, directoarea Liceului „Vasile Alecsandri” pentru Europalibera.org .\n\nÎn clasa profesoarei Valeria Grecu, jumătate din cei 18 elevi, sunt romi. Începutul a fost unul provocator pentru ea, iar acum nu regretă nici pentru o clipă că este diriginta acestei clase. „Dacă de la început pentru mine a fost un pic problematic și am acceptat să activez în această clasă ca o provocare, să văd ce se va primi, acum sunt foarte încântată și mândră de mine și de activitățile pe care le-am realizat, unde am ajuns cu ei”, spune profesoara. Valeria Grecu susține că elevii au rezultate bune la învățătură, iar unii elevi chiar au obținut locuri de frunte la diverse concursuri internaționale.\n\nAici putem vorbi de elevul Cătălin Spînu, care este campion european la lupte libere. „Când am venit aici era mai dificil, nu prea cunoșteam elevii, colectivul școlii, dar după, cu vârsta, totul s-a schimbat. Aici mă simt mai liber, mă înțeleg cu profesorii foarte bine și oamenii sunt de treabă. Eu practic sportul de mic copil, de la șase ani, și îmi văd viitorul în sport, căci am rezultate bune”, susține Cătălin Spînu.\n\n„Am reușit să arătăm întregului oraș, societății, că ei sunt copii la fel de bravo, sunt copii responsabili, că au părinți la locul lor și toți au același loc în societate”, a mai adăugat Valeria Grecu.\n\nDe menționat că în cadrul Liceului „Vasile Alecsandri” din Călărași învață 835 de elevi, dintre care 80 sunt de etnie romă, 90 la sută fiind din orașul Călărași.\n\nDe Ziua Internațională a Romilor, care se marchează anul pe 8 aprilie, elevii de la liceu au avut parte de mai multe activități cultural – artistice.",
    "metadata": {
      "original_file": "Expresul_Calarasi_0122.html"
    }
  },
  {
    "title": "Ce opțiuni de odihnă au copiii și adolescenții din raionul Călărași",
    "content": "La Călărași, în perioada estivală, își va deschide ușile pentru copii și adolescenți, ca în fiecare an, tabăra „Romanița” de la Oricova. Aici vor fi organizate patru ture, în fiecare tură se vor odihni câte 100 de copii. Primul tur va începe pe 8 iunie, cel de-al doilea – pe 20 iunie, al treilea – 2 iulie și al patrulea tur – pe 14 iulie. Prețul unui bilet pentru tabăra „Romanița” este de 350 de lei. Și aici, 25% din totalul biletelor de odihnă se vor acorda gratuit – pentru diverse categorii de copii, începând cu olimpici și terminând cu cei care provin din familii su o situație materială mai problematică.\n\nTotodată, la Călărași se va deschide și o tabără cu sejur de zi la Școala Primară Călărași, filială a taberei „Romanița”. Prețul pentru o zi va fi de 120 de lei. Și, de asemenea, vor fi organizate tabere și în orașele înfrățite cu raionul Călărași. În cazul acesta, părinții copiilor care care vor fi selectați pentru odihna în aceste orașe, vor trebuie să achite 60% din cheltuielile de călătorie a copiilor.\n\nPentru organizarea odihnei de vară a copiilor în 2024, sunt prevăzute mijloace financiare în mărime de 1847,2 mii lei din bugetul de stat și 384,6 mii lie din contul mijloacelor colectate.",
    "metadata": {
      "original_file": "Expresul_Calarasi_0088.html"
    }
  },
  {
    "title": "Două eleve de la un liceu din Călărași s-au înscris printre învingătorii concursului național „La izvoarele înțelepciunii”",
    "content": "Pe 27 mai, la Chișinău, s-a desfășurat etapa republicană a Concursului național de lectură „La izvoarele înțelepciunii”, ediția a XXXIII-a, iar reprezentantele raionului Călărași au revenit acasă cu succese remarcabile.\n\nEdiția din acest an a Concursului național de lectură „La izvoarele înțelepciunii” i-a fost dedicată scriitoarei Ana Blandiana, iar în competiție au intrat nu mai puțin de 61 de elevi din clasele a X-XII-a, veniți din întreaga țară. Raionul Călărași a fost reprezentat de două eleve, învingătoare ale etapei raionale, care învață la Liceul Teoretic ”Mihail Sadoveanu” și sunt eleve în clasa a XI-a.\n\nDeși concurența a fost acerbă, ambele fete s-au înscris printre premianți. Asfel, Adriana Crudu, eleva profesorului Andrei Ciubotaru, s-a clasat pe locul I. Totodată, Dorina Zinovei, eleva profesoarei Rodica Gavriliță, a ocupat locul al II-lea.\n\nAdriana Crudu a acces în etapa republicană pentru al doilea an consecutiv și spune că acest concurs a constituit pentru ea o oportunitate valoroasă de a-și dezvolta abilitățile de lectură. ” Fiind concurenta cu numărul 13 am sperat totuși că acesta va fi unul norocos pentru mine. Cu toate că venisem pregătită emoțiile erau foarte mari, iar așteptările mele erau într-un haos teoretic. Rezultate concursului au întors însă roata acelor gânduri pesimiste de la început şi, când mi-am auzit numele, nu mi-a venit să cred”, ne-a mărturisit tânăra.\n\nȘi pentru Dorina Zinovei concursul s-a dovedit a fi un prilej bun pentru afirmare, după cum o spune chiar ea. ”Am trăit un amalgam de emoții pe tot parcursul concursului: stres, extaz, dar și bucurie. Sunt extrem de mulțumită că tot efortul a meritat. Totodată, sunt profund recunoscătoare profesoarei mele de limba și literatura română, Rodica Gavriliță, persoana care m-a ghidat și mi-a insuflat dragostea pentru lectură”, a ținut să puncteze Dorina\n\nEvenimentul a fost organizat de Biblioteca Națională pentru Copii „Ion Creangă”, în colaborare cu Ministerul Culturii, Uniunea Scriitorilor, Secția Națională IBBY din Republica Moldova și cu sprijinul Universității Pedagogice de Stat „Ion Creangă”. Potrivit organizatorilor, scopul acestui concurs este promovarea lecturii și familiarizarea elevilor cu viața și activitatea personalităților din literatura, cultura, istoria națională și universală.\n\nJuriul a acordat câte 10 premii I, II și III, dar și 31 de mențiuni. Toți participanții au primit diplome și cărți. Învigătorii concursului vor participa la etapa finală, care se va desfășura în luna iulie la Iași, România.",
    "metadata": {
      "original_file": "Expresul_Calarasi_0319.html"
    }
  },
  {
    "title": "Locuitorii orașului Călărași – încurajați să încheie contracte pentru evacuarea gunoiului din gospodării",
    "content": "Locuitorii orașului Călăraşi au primit, gratuit, pubele din plastic în care vor putea depozita gunoiul din propriile gospodării. Acest lucru a fost posibil grație implicării primăriei din localitate într-un proiect. Cei mai harnici dintre călărășeni au și plecat acasă cu tomberoanele noi, chiar în ziua lansării proiectului.\n\nCurtea Gospodăriei Comunal-Locative din orașul Călărași s-a umplut de lume la început de septembrie, zi în care s-a lansat Proiectul ”Comunități rezistente la schimbări climatice prin abilitarea femeilor”, finanțat de Suedia și implementat de PNUD. Potrivit viceprimarului Vladimir Susarenco, 1060 de pubele vor ajunge în scurt timp în gospodăriile individuale din orașul Călărași. Cu o singură condiție: oamenii trebuie fie să facă dovada că dețin un contract de evacuare a deșeurilor, fie să semneze unul.\n\n„Scopul acestui proiect este de a proteja mediul, care la etapa actuală este tot mai poluat. Din cele aproximativ șase mii de familii pe care le avem în oraș, doar jumătate au contracte pentru evacuarea deșeurilor. Astfel, proiectul dat reprezintă o facilitate pentru toți cei care vor încheia contracte, iar fiecare familie va primi câte două pubele, fapt ce va duce la un oraș mai salubru”, a declarat viceprimarul.\n\nManagerul de proiect Victoria Ivancioglo, reprezentanta PNUD Moldova, este convinsă că în urma implementării proiectului, oamenii din Călărași vor beneficia de îmbunătățirea și modernizarea serviciilor publice locale și reabilitarea infrastructurii sociale pentru sporirea rezilienței la schimbările climatice și dezvoltarea durabilă a localității. „Primăria orașului Călărași este una dintre cele 30 de localități ale țării care beneficiază de un grant, menit să contribuie la protecția mediului înconjurător și adaptarea la schimbări climatice. Prin acest proiect se propune diminuarea gunoiștilor din localitate și modernizarea serviciului de salubritate”, a punctat Victoria Ivancioglo.\n\nCetățenii care așteptau rândul la pubele au declarat că până acum s-au descurcat care și cum au putut cu cantitatea mare de deșeuri din gospodărie, având și cheltuieli în plus. Unii dintre ei au cumpărat până acum sute de saci de plastic care, spun ei, costă destul de scump și mai poluează și mediul.\n\nBugetul total de achiziție a pubelelor este de puțin peste 413 mii de lei, dintre care aproape 50 de mii reprezintă contribuția comunității.",
    "metadata": {
      "original_file": "Expresul_Calarasi_0460.html"
    }
  },
  {
    "title": "Grav accident la Călărași. O femeie a fost transportată de urgență la spital",
    "content": "„Pe data de 27 octombrie, în jurul orei 11:10, un bărbat în timp ce conducea un automobilul de model BMW 318 pe traseul R1(Chișinău- Ungheni), direcția de deplasare spre Călărași a ieșit pe banda de contrasens la depășire unde a tamponat lateral stînga un automobil Toyota Prius ce efectua manevra de virare spre stînga în loc interzis.",
    "metadata": {
      "original_file": "Expresul_Calarasi_0030.html"
    }
  },
  {
    "title": "S-a pornit să fure lemne de foc, dar inspectorii de mediu i-au zădărnicit toate planurile",
    "content": "Sâmbătă, 20 ianuarie, în imediata apropiere a satului Vălcineț din raionul Călărași, un bărbat originar din același sat, a fost prins în flagrant, de către inspectorii de mediu, în timp ce defrișa patru frasini și patru salcâmi.\n\nPotrivit lui Ion Pahomi, șef adjunct al Inspectoratului de Mediu din Călărași, arborii aveau cioatele cu diametre cuprinse între 16-24 cm. Astfel, volumul de lemn rezultat în urma acestor tăieri ilegale este stimat la 1,87 metri cubi.\n\nÎn rezultat, bărbatul a cauzat un prejudiciu mediului în valoare de 238 de lei. Inspectorii de mediu au întocmit un proces-verbal de contravenție. Bărbatul urmează să plătească amendă în valoare de 5000 de lei.\n\nLemnele au fost confiscate și predate administrației publice locale din Vălcineț. „De fapt, această tăiere a avut loc pe teritoriul administrației publice locale, teritoriu ce nu face parte din Ocolul Silvic Călărași”, a specificat Ion Pahomi.\n\nConform spuselor lui Ion Pahomi, de la începutul anului curent, în raionul Călărași au fost înregistrate 8 cazuri de tăiere ilicită a arborilor, care au adus prejudicii mediului în valoare totală de circa 3600 de lei, iar amenzile aplicate s-au ridicat la circa 19 mii de lei. În anul 2023, au fost înregistrate 47 de cazuri de tăiere ilicită care au cauzat prejudicii mediului de peste 82 mii de lei și amenzi de circa 100 de mii de lei.\n\nAtât inspectorii de mediu cât și pădurarii sunt antrenați să combată tăierile ilicite de arbori. „Astfel, sunt organizate patrulări şi controale, are loc inventarierea tuturor copacilor și acelor marcați și a celor nemarcați, printr-o revizie minuțioasă. Ulterior datele obținute sunt comparate cu rezutatele anterioare”, spun specialiștii de mediu.\n\nÎn cazul în care au avut loc tăieri ilicite incontestabile de arbori, cioatele sunt scoase/defrişate şi lipsesc datele de evaluare a pădurii, diametrul arborilor defrişaţi se stabileşte ca medie aritmetică a datelor măsurării cel puţin 10 arbori similari de dimensiuni apropiate de arborele mediu din subparcela dată. Pentru determinarea corectă a volumului arborilor tăiaţi ilicit, se efectuează un set de măsurări specifice obligatorii. Astfel, inventarierea cioatelor se efectuează pe specii, categorii de diametre şi înălţimi ale cioatelor. Aparte sunt inventariate cioatele arborilor înfurciţi, care prezintă două şi mai multe „inimi”, mai spun specialiștii.",
    "metadata": {
      "original_file": "Expresul_Calarasi_0175.html"
    }
  }
]