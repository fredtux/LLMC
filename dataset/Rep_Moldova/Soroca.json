[
  {
    "title": "Miercuri și vineri, veniți la un spectacol despre tineri!",
    "content": "Teatrul „Veniamin Apostol” din Soroca vă invită mâine, 16 octombrie și vineri, 18 octombrie, să vedeți spectacolul „Avioane de hârtie”. Pus pe scenă pe baza unui text din trilogia adolescenței, semnat de dramaturga născută în Brașov, Elise Wilk, și regizat de Alexandru Cozub, spectacolul aduce în prim plan problemele adolescenților în așa manieră, ca să fie înțelese mai bine și de părinți și profesori.\n\nSpectacolul este jucat de tinerii actori ai Studioului „Cortina” – Maria Railean, Olga Haric, Sofia Spinei, Gabriel Bantiș, Dumitru Focșa și Alexandru Ciobanu. Ambele spectacole vor fi prezentate la ora 16:00. Biletele pot fi procurate de la Teatru înainte de spectacol.",
    "metadata": {
      "original_file": "Observatorul_0123.html"
    }
  },
  {
    "title": "Verginia Cetulean: „Vreau o Moldovă modernă, unde tinerii să aibă un viitor”",
    "content": "Verginia Cetulean, originară din raionul Soroca și stabilită de câțiva ani în Paris, a votat recent pentru viitorul Republicii Moldova la alegerile prezidențiale din 3 noiembrie 2024. Ca parte a diasporei moldovenești din Franța, Verginia este convinsă că direcția europeană este calea cea mai bună pentru țara sa natală și își dorește un viitor mai bun pentru generațiile care vin.\n\nCum ai reacționat la vestea că Maia Sandu a câștigat alegerile prezidențiale?\n\n„Odată ce s-au închis secțiile de votare, am început să urmăresc cu sufletul la gură rezultatele, așteptând parcă o minune. Verificam din jumătate în jumătate de oră, deși primele rezultate arătau că domnul Stoianoglo câștigă, totuși, aveam speranța că diaspora va înclina balanța, și exact așa s-a întâmplat. Am stat până la două dimineața să văd dacă am reușit și, sincer, am început să plâng de bucurie când am aflat vestea. Este o alegere care ne va ghida următorii patru ani și care ne va aduce, sper, mai aproape de casă.”\n\nCe te-a motivat să participi la vot, chiar dacă locuiești în Paris?\n\n„La primul tur al alegerilor am fost în Republica Moldova, deci a fost mai ușor să particip. La turul II eram deja în Franța, însă, am decis că trebuie să merg neapărat, chiar dacă a însemnat o oră și jumătate de deplasat cu transportul public, alături de fetița mea de un an și trei luni. Am fost motivată să votez pentru că știu cât de mult contează fiecare vot. În Republica Moldova au rămas în mare parte persoane în vârstă, iar mulți dintre aceștia au o gândire încă influențată de trecutul sovietic, așa că diaspora avea nevoie de mobilizare maximă pentru a schimba rezultatul. Principalul motiv pentru care am mers la vot a fost dorința de a contribui la un viitor mai bun. Am întâlnit mulți oameni care și-au pierdut speranța și sunt împotriva doamnei Sandu, dar am încercat să-i conving, dând exemple din propria mea experiență, că apropierea de Uniunea Europeană ar putea aduce condiții mai bune de trai, inclusiv pentru cei din diasporă care ar dori să se întoarcă acasă.”.\n\nCum vezi viitorul Republicii Moldova sub conducerea Maiei Sandu? Crezi că se apropie mai mult de Europa?\n\n„Mulți spun că doamna Maia Sandu nu a făcut nimic pentru popor, dar eu le explic că nu poți repara în patru ani ceea ce s-a distrus în treizeci de ani, mai ales că doamna Sandu se confruntă cu obstacole din partea pro-rușilor. Ea încearcă să facă față situației și sperăm că următorii patru ani vor aduce mai multe realizări, proiecte și acorduri între Republica Moldova și țările Uniunii Europene. Totuși, nu putem spera că vom deveni parte a Uniunii Europene într-un timp atât de scurt – e un drum lung, iar progresul depinde nu doar de un președinte puternic, ci și de implicarea oamenilor. Trebuie să fim responsabili, să respectăm legile și obligațiile noastre de cetățeni. Cred că ne apropiem de Europa, iar datorită eforturilor președintei, țara noastră este tot mai bine cunoscută în rândul europenilor.”.\n\nCe schimbări îți dorești să vezi în Republica Moldova în următorii ani, mai ales acasă, la Soroca?\n\n„La capitolul schimbări e mult de vorbit, dar trebuie să evidențiem lucrurile esențiale. În primul rând, trebuie să investim în tineri și să le oferim condiții mai bune pentru dezvoltare, pentru că tinerii sunt viitorul nostru. Activitățile extracurriculare sunt foarte puține, mai ales în sate, unde copiii nu prea au posibilitatea să-și extindă cunoștințele. Mi-aș dori și un sistem medical mai bun, cu mai multă responsabilitate din partea cadrelor medicale. Din experiența mea, la unii medici din Republica Moldova mergi cu teamă, de parcă te-ar certa dacă ai făcut ceva greșit, în loc să te asculte și să te îndrume. Aici, în Europa, n-am avut niciodată asemenea experiențe neplăcute – mereu am întâlnit medici care încearcă să-ți explice și să te înțeleagă. De asemenea, ar trebui rezolvată problema transportului public. Cu un copil mic, trebuie uneori să aștepți o oră în frig sau în soare. Sper ca Soroca să devină un oraș exemplu, fiindcă e vizitat anual de mii de turiști.”.\n\nFiind mamă, ce fel de țară ți-ar plăcea să-i lași fiicei tale, Valeria, în cazul în care ea ar dori să viziteze sau să se întoarcă în Republica Moldova?\n\n„Mi-aș dori o țară în care să domine cultura, educația și bunăstarea. Prea multă răutate e în lume; ar trebui să fim mai buni și mai înțelegători. Aș vrea o Moldovă europeană, în care Valeria să nu simtă o diferență mare între viața din Franța și cea din Moldova. Nu vreau să trăiască sentimentul că într-o parte e mai bine și în alta mai rău. Mi-aș dori să vadă o țară cu un nivel ridicat de educație și condiții bune de trai, în care să fie mândră de originile ei.”.",
    "metadata": {
      "original_file": "Observatorul_0089.html"
    }
  },
  {
    "title": "Ești din raionul Soroca și cauți un loc de lucru? Mâine ai ocazia să-l găsești la Târgul Locurilor de Muncă",
    "content": "Miercuri, 27 noiembrie, la Soroca va fi organizat Târgul Locurilor de Muncă. Evenimentul are scopul de ai aduna împreună pe cei care caută un loc de muncă sau vor să-și schimbe job-ul și angajatorii care vor veni cu oferte.\n\nPe lângă partea dedicată carierei, evenimentul va include o expoziție de produse locale, un program cultural variat și o tombolă cu premii. Organizatorii îi încurajează pe toți cei interesați să participe și să profite de oportunitățile oferite.\n\nAduceți un CV adaptat (în limba engleză, în caz că optați pentru companii și organizații străine), ținută „business casual” sau mai lejeră, pentru joburi care implică activități manuale și fiți pregătiți pentru interviuri de angajare. În cazul întâmpinării unor dificultăți, partenerii Consiliului Norvegian pentru Refugiați vă vor acorda consiliere și asistență juridică individuală gratuită în domeniul angajării, elaborarea unui CV la nivel profesional, pregătirea către interviu!\n\nTârgul Locurilor de Muncă va începe mâine de la ora 10:00 și va dura până la 16:00, fiind găzduit în Palatul de Cultură din municipiul Soroca (str. Independenței, 74).\n\nEvenimentul este organizat de Consiliul Raional Soroca în parteneriat cu Consiliul Norvegian pentru Refugiați Moldova, Primăria municipiului Soroca, Direcția Ocupării Forței de Muncă Soroca și Filiala Soroca a Camerei de Comerț și Industrie.",
    "metadata": {
      "original_file": "Observatorul_0066.html"
    }
  },
  {
    "title": "Vremea la Soroca: prognoza pentru joi, 28 martie 2024 – norul de praf saharian a ajuns și în Republica Moldova",
    "content": "Potrivit meteorologilor, astăzi vremea va fi frumoasă. Temperaturile nocturne vor fi în medie de +4°C. Ziua temperaturile vor ajunge la 18°C.\n\nVântul va sufla din direcția sud-est slab la moderat, izolat spre seară vor cădea ploi slabe de scurtă durată. Totodată o masă de aer cu particule de praf saharian a ajuns și pe teritoriul Republicii Moldova. Norul de praf saharian ar putea fi resimțit, în special, de persoanele care suferă de astm sau alte boli respiratorii.",
    "metadata": {
      "original_file": "Observatorul_0436.html"
    }
  },
  {
    "title": "Violeta Boțoc: „Toată copilăria mea am petrecut-o într-o aventură minunată, fiindcă eram împătimită de lectură”",
    "content": "Toată copilăria mea am petrecut-o într-o aventură minunată, fiindcă eram împătimită de lectură. Am citit toată biblioteca sătească și cea de acasă. Părinții mei ambii au fost profesori și aveam și acasă o bibliotecă bună.\n\nCând începeam o carte nouă și făceam cunoștință cu personajele din ea, desigur că îmi închipuiam cum aș fi eu în locul lor. Poate că din dragostea pentru citit mă jucam adeseori de-a școala, cum de altfel se joacă cam toți copiii. Dar iată că din acest joc s-a născut și pasiunea mea pentru predare, dar și sunt în permanență înconjurată de cărți. Iubesc ceea ce fac, de aceea munca ca cadru didactic îmi aduce satisfacție. \n\n Violeta Boțoc, profesoară\n\nP.S.: De Ziua Internațională a Copiilor am propus maturilor să ne vorbească despre visele din copilărie realizate peste ani și cum a fost calea spre ele. Află aici și alte vise realizate, ce pot servi ca model pentru mulți dintre noi.",
    "metadata": {
      "original_file": "Observatorul_0318.html"
    }
  },
  {
    "title": "Festivalul ”Al cincilea turn” a îmbrăcat Cetatea Soroca în straie medievale / VIDEO",
    "content": "Festivalul Medieval „Al cincilea turn” a revenit la Soroca cu prilejul hramului orașului, aducând un suflu de istorie și tradiție. Timp de două zile, sorocenii și oaspeții au fost invitați să se bucure de o serie de evenimente, desfășurate în preajma cetății medievale. Organizatorii au reușit să recreeze cu măiestrie atmosfera de acum câteva secole, transformând zona într-un adevărat tablou istoric, cu corturi de epocă, arcași iscusiți, luptători dibaci și ateliere de numismatică. Urmăriți în reportajul video impresiile sorocenilor de la festival.\n\nReportaj video realizat în cadrul proiectului Jurnaliștii Civici, de la „Observatorul de Nord”, dacă vrei să faci parte din echipa noastră, ne poți scrie AICI .",
    "metadata": {
      "original_file": "Observatorul_0174.html"
    }
  },
  {
    "title": "Doctorul Lucreția Trofimov despre rolul vitaminelor pentru organismul uman / VIDEO",
    "content": "Vitaminele sunt substanțe organice produse de plante, animale și, în unele cazuri, de organismul uman. Totuși, organismul uman produce cantități extrem de mici de vitamine care nu sunt suficiente pentru funcționarea optimă a organismului. Vitaminele ajută la vindecarea rănilor și la susținerea sistemului imunitar. De asemenea, ele repară daunele celulare produse de microbi, leziuni și traume și transformă alimentele în energie. Acesta este unul dintre rolurile de bază ale vitaminelor.\n\nOrganismul nostru se regenerează continuu. Este demonstrat că organismul se regenerează complet aproximativ în 8 ani. Desigur, aceasta este o cifră estimativă, deoarece organismul mai tânăr se regenerează mai rapid, în timp ce organismul mai în vârstă se regenerează mai lent.\n\nPentru a susține această regenerare, este necesară o alimentație constantă și echilibrată, bogată în vitamine, minerale și alte microelemente. Carențele nutriționale pot apărea atunci când organismul nu primește suficiente substanțe nutritive esențiale. Aceste carențe se manifestă prin scăderea nivelului de energie, lipsa poftei de mâncare, paloarea pielii și chiar anemia. Alte semne includ unghii fragile, căderea părului și alte deteriorări cauzate de deficiențe nutriționale.\n\nSuplimentele de vitamine sunt recomandate pentru copiii mici, adolescenții în creștere, persoanele cu mobilitate redusă și femeile în menopauză sau peste 50 de ani. Este recomandabil să consultați un medic sau un specialist în nutriție pentru a determina nevoile individuale și pentru a monitoriza deficiențele de vitamine. În Moldova, se pot efectua analize pentru a identifica deficiențele de vitamine și pentru a urma un tratament adecvat.",
    "metadata": {
      "original_file": "Observatorul_0461.html"
    }
  },
  {
    "title": "Parada măștilor zoomorfe a defilat prin centrul municipiului Soroca / VIDEO",
    "content": "Licenţiat în jurnalism și Master în Științe ale Comunicării, Facultatea de Jurnalism şi Ştiinţe ale Comunicării, Universitatea de Stat din Moldova.",
    "metadata": {
      "original_file": "Observatorul_0031.html"
    }
  },
  {
    "title": "Sorocenii sunt invitați la Festivalul Etniilor “Unitate prin diversitate”!",
    "content": "fondat la 3.11.1998, înregistrat la Camera Înregistrărilor de Stat, membru al Asociaţiei Presei Independente afiliate WAN (Organizaţiei Internaţionale a Ziarelor) din anul 1999, este primul ziar din câmpia Sorocii, care este inclus în Catalogul ÎS \"Poşta Moldovei\", apare în limba română",
    "metadata": {
      "original_file": "Observatorul_0162.html"
    }
  },
  {
    "title": "Vrei să fii jurnalist? Aplică acum și începe să faci jurnalism civic cu Observatorul de Nord",
    "content": "Redacția Observatorului de Nord anunță deschiderea înscrierilor pentru selecția jurnaliștilor civici din raioanele Soroca, Drochia și Florești. Căutăm autori fără experiență, dar motivați, care sunt interesați să participe la un program gratuit de formare și să se implice în viața redacției. Materialele realizate de jurnaliștii civici vor fi publicate pe site-ul nostru și pe rețelele de socializare.\n\nDacă îți pasă de viața comunității tale și dorești să contribui la îmbunătățirea ei, sau vrei să povestești despre viața din localitatea ta, despre oamenii care trăiesc acolo și despre problemele sociale cu care se confruntă locuitorii, atunci ești persoana potrivită!\n\nUn curs de formare gratuit, unde vor învăța:\n• cum să pună întrebări în așa fel că să primească răspunsuri;\n\nExperiență nouă de muncă în domeniul jurnalismului:\n• ai posibilitatea să scrii despre diverse subiecte de interes public;\n• poți deveni cunoscut în mediul jurnalistic și în comunitatea ta;\n• vei scrie materiale jurnalistice care să fie informative și bine structurate.\n\nPentru această activitate nu va trebui să te deplasezi, dar este important să ai timp disponibil pentru a participa la 10 sesiuni de formare online.\n\nDacă ești interesat să înveți să faci jurnalism, accesează link-ul de mai jos și completează formularul până la data de 17 martie 2024 .\n\nPentru orice întrebări, vă rugăm să ne scrieți la adresa: odn.soroca@gmail.com sau să ne sunați la telefonul 068700970 .",
    "metadata": {
      "original_file": "Observatorul_0498.html"
    }
  },
  {
    "title": "Elevii de la Liceul Teoretic „Petru Rareș”, premianți la concursul internațional „Puterea Vizionarilor” / VIDEO",
    "content": "Elevii Liceului Teoretic „Petru Rareș” din Soroca au obținut rezultate remarcabile la concursul internațional „Puterea Vizionarilor”, organizat de Asociația Cultural – Ştiințifică „Pleiadis” din Iași, România în parteneriat cu Școala Raională de Arte Plastice „Nicolae Moisei” din Telenești, Republica Moldova.\n\nConcursul s-a desfășurat în perioada septembrie-decembrie 2024 și a adunat participanți din mai multe țări. A fost structurat pe trei secțiuni: articole, creații literare și creații artistico-plastice.\n\nLucia Bunescu, profesoară la liceu, a declarat că temele propuse anul acesta au fost mai dificile decât în edițiile precedente, provocând elevii să gândească profund despre impactul orașului asupra vieții umane și viziunea lor despre viitor.\n\nElevii participanți și-au exprimat bucuria și satisfacția pentru că au avut ocazia să-și exprime ideile prin artă și literatură.\n\nUn elev a povestit cum a abordat tema urbană prin prisma unei povești despre dependența de jocurile de noroc, subliniind frumusețea orașului ca pe un miracol ce trebuie redescoperit. Un alt elev a descris orașul printr-o perspectivă imaginară, plasând personajele într-un vagon în care fiecare își explora orașul pentru ultima dată.\n\nParticiparea la concursuri de acest gen i-a inspirat pe elevi să continue să exploreze teme creative și să-și dezvolte orizonturile culturale. Ei au încurajat și alți tineri să participe, subliniind importanța creativității și a mesajelor puternice transmise prin artă și literatură.\n\nDirectoarea liceului a exprimat mândrie pentru reușitele elevilor, subliniind că astfel de concursuri contribuie la dezvoltarea lor personală.\n\nNelea Zgardan , profesoară: „A crea înseamnă să-ți laşi moștenire suferințele, să dorești ca ceilalți să le cunoască și să le asume, să se pătrundă de ele şi să le retrăiască. Astfel și discipolii noștri îşi doresc de ani de zile să vadă cu cel de-al treilea ochi şi a 4-a imaginație, participând la concursul international ,,Puterea Vizionarilor”. Îndemnăm pe toți cei împătimiți de cuvânt să participe la astfel de concursuri, deoarece numai creația, vorba poetului, ,,răscumpără toate suferințele.”.",
    "metadata": {
      "original_file": "Observatorul_0027.html"
    }
  },
  {
    "title": "Start Concurs „Poezia – trăită, simțită, ascultată” Ediția a III-a",
    "content": "Concursul de poezie este organizat de către Biblioteca Municipală „Mihail Sadoveanu” în cadrul Programului Lectura Central, ediția a VII-a, 2024, proiect naţional cu genericul ,,Cartea şi lectura: context al consolidării relațiilor de bibliotecă şi comunitate”.\n\nCondiţii de participare: \n\n 1. La concurs pot participa doritori cu vârste de la 14 – 17 ani, 18 până la 65+ ani. \n\n 2.Este interzisă trimiterea de către participanții la concurs a unor creații literare pentru care nu dețin drepturi de autor. \n\n 3.Organizatorul nu va lua în considerare lucrările care încalcă, în vreun fel, Legea drepturilor de autor. \n\n 4. Participanții vor trimite prin email: m. sadoveanu.soroca@gmail.com filmulețele/prezentarea poeziei din creația proprie și textul poeziei în format text, textul este redactat în limba română (cu diacritice)/limba rusă, Times New Roman, 12, spațiere-1,5 \n\n 5.Lucrările expediate vor fi însoțite cu titlul mesajului: Concurs de poezie: ,,Poezia – trăită, simțită, ascultată”; \n\n 6. Fotografia participantului și scurte date biografice; \n\n 7. Filmulețele prezentarea nu trebuie să depășească 5-10 min; \n\n 8. Participanții la acest concurs sunt obligați să respecte termenii și condițiile regulamentului de organizare şi desfăşurare a Concursului. \n\n 9. Participanții vor fi menționați cu Diplome de gradul I, II, III și mențiuni de participare.\n\nConcursul se va desfășura online în perioada 21 februarie – 21 martie 2024. Lucrările pot fi expediate la adresa de e-mail: m.sadoveanu.soroca@gmail.com , data limită – 21 martie 2024. Rezultatele concursului vor fi postate pe pagina bibliotecii: www.bp-soroca.md",
    "metadata": {
      "original_file": "Observatorul_0477.html"
    }
  },
  {
    "title": "Elevii Liceului Teoretic „Constantin Stere” din Soroca au descoperit orașul natal într-o excursie pietonală / GALERIE FOTO",
    "content": "fondat la 3.11.1998, înregistrat la Camera Înregistrărilor de Stat, membru al Asociaţiei Presei Independente afiliate WAN (Organizaţiei Internaţionale a Ziarelor) din anul 1999, este primul ziar din câmpia Sorocii, care este inclus în Catalogul ÎS \"Poşta Moldovei\", apare în limba română",
    "metadata": {
      "original_file": "Observatorul_0359.html"
    }
  },
  {
    "title": "În două grădinițe din Soroca și în una din Rublenița, Ministerul Educației și Cercetării în parteneriat cu UNICEF, vor înființa centre de resurse",
    "content": "Ministerul Educației și Cercetării, în parteneriat cu UNICEF, vor înființa centre de resurse în 150 de instituții de educație timpurie din țară, pentru a promova învățarea prin joc, dezvoltarea socio-emoțională și incluziunea copiilor refugiați sau din medii social-vulnerabile. Centrele vor funcționa pe tot parcursul zilei, oferind activități educaționale în prima parte pentru copiii din grădinițe, iar în a doua parte pentru copiii din comunități vulnerabile, de altă etnie sau refugiați, informează ministerul.\n\nPrintre ele sunt și trei grădinițe din raionul Soroca: IET nr.13 „Steluța” și IET nr. 16 “Izvoraș” din municipiul Soroca, dar și IET „Alunelul” din satul Rublenița.\n\n„Centrele de resurse vor fi dotate cu mobilier și materiale didactice pentru activități educaționale, vor dispune de locuri special amenajate pentru lectură, seturi LEGO și DUPLO pentru dezvoltarea abilităților motorii și creative, precum și kituri educaționale pentru profesori și părinți. De asemenea, acestea vor avea în dotare circa 70 de titluri de cărți din programul de educație socio-emoțională și alte cărți pentru stimularea cititului. Grădinițele au fost selectate în urma a două apeluri de propuneri, la care au participat peste 400 de instituții de educație timpurie din țară. Criteriile de selecție au vizat, în mare parte, numărul de grupe din instituție, dispunere de spațiu de dimensiuni corespunzătoare și reparat, numărul de copii vulnerabili și refugiați din localitate, motivația de a deschide un astfel de centru ș.a.” se spune în comunicatul Ministerului.",
    "metadata": {
      "original_file": "Observatorul_0135.html"
    }
  },
  {
    "title": "Un bărbat a fost atacat de maidanezi la marginea orașului Soroca, a scăpat cu viață datorită unui șofer",
    "content": "Recent, un bărbat a fost atacat de o haită de maidanezi la marginea orașului Soroca, în păduricea de pe drumul ce duce spre Cosăuți. Acesta a avut norocul de un șofer, care s-a oprit și a alungat câinii vagabonzi. Victima s-a ales cu mai multe plăgi la cap și mână, iar acum primește tratament antirabic.\n\n„M-am dus pe la ora 17:00 în pădure să strâng vreo două vreascuri, își amintește Lilian Mutoi, un bărbat din satul Cosăuți. Mergând pe acolo, am auzit o turmă de câini hămăind, care veneau spre mine. Ei fugărea după o căprioară tinerică, se vedea că de departe o urmăresc, căci era obosită sărmana și abia mai putea scăpa de ei. Am sărit înaintea lor, ca să o scap, dar ei s-au făcut potcoavă și un dulău mare, negru, m-a apucat de mână și m-a trântit jos. Am încercat să mă apăr cu cealaltă mână, dar m-au apucat de falcă și gât. Erau vreo 20 de câini mari. Noroc că trecea pe alături un om cu mașina, s-a oprit și a luat o rangă de fier și a început să-i lovească până s-au împrăștiat. Noroc de domnul acela că m-a scăpat, să nu fi fost el, probabil nu mai eram viu în ziua de azi. Eu îi mai vedeam pe acolo, dar nu știam că sunt așa de agresivi. Cineva trebuie să i-a măsuri, să-i prindă, căci asta se poate repeta oricând. Pot să zic că m-am născut în cămașă, dar ce s-ar fi întâmplat dacă trecea vreun copil? Avea să fie o catastrofă. Pe mine când m-au mușcat, mi-au spars falca și am rămas cu două borți”.\n\nDe menționat că nu este primul caz când haitele de maidanezi, care mișună pe lângă gunoiștea municipală atacă oameni. Între timp problema rămâne nerezolvată, iar cetățenii (care au creat problema) și autoritățile locale (care ar trebui să o rezolve) pasează responsabilitatea de la unul la altul.",
    "metadata": {
      "original_file": "Observatorul_0420.html"
    }
  },
  {
    "title": "A fost lansat „Manualul privind negocierile de aderare a Republicii Moldova la Uniunea Europeană”",
    "content": "„Manualul privind negocierile de aderare a Republicii Moldova la Uniunea Europeană” a fost lansat astăzi și este disponibil tuturor celor interesați de parcursul european al Republicii Moldova, transmite moldpres.md\n\nLa eveniment a participat viceprim-ministra pentru integrare europeană, Cristina Gherasimov, ambasadorul UE la Chișinău, Jānis Mazeiks, dar și autorii manualului – Primož Vehar și Vladimir Međak.\n\n„Manualul este un instrument important pentru parcursul nostru european și un ghid util pentru toți cei implicați în acest proces. Manualul cuprinde informații detaliate despre pașii făcuți de țara noastră până în prezent, soluții practice pentru eventuale provocări, exemple și lecții învățate din experiența altor state care au trecut prin acest exercițiu” , a spus Cristina Gherasimov.\n\nViceprim-ministra a subliniat că manualul este util nu doar funcționarilor publici, ci și tuturor celor care sunt interesați să înțeleagă mai bine procesul de negociere și etapele de integrare europeană, inclusiv reprezentanți ai mediului de afaceri, societății civile sau sferei academice.\n\nPublicația a fost realizată cu suportul financiar al Uniunii Europene, în Cadrul Proiectului UE „Sprijin pentru dialogul politic structurat, coordonarea implementării Acordului de Asociere și îmbunătățirea procesului de armonizare legislativă”.",
    "metadata": {
      "original_file": "Observatorul_0070.html"
    }
  },
  {
    "title": "Concursul „Teatrul de acasă”: O activitate pentru dezvoltarea creativității preșcolarilor / VIDEO",
    "content": "În cadrul proiectului educațional „Cum vorbesc copiii noștri”, implementat de Instituția de educație timpurie nr. 17 „Cheița de aur” din Soroca în colaborare cu Direcția de Învățământ Soroca, a avut loc concursul „Teatrul de acasă”. Acest concurs își propune să ofere preșcolarilor o platformă creativă și educativă, unde aceștia să-și dezvolte imaginația, abilitățile de interpretare și să-și exprime creativitatea prin activități de teatralizare.\n\nConcursul este conceput pentru a aduce multiple beneficii copiilor, din perspectiva dezvoltării emoționale, sociale și intelectuale. Printre obiectivele generale și specifice se numără:\n\nDezvoltarea abilităților de comunicare: Activitățile teatrale încurajează copiii să-și dezvolte atât abilitățile de comunicare verbală, cât și non-verbală, ajutându-i să își exprime emoțiile și gândurile într-un mod creativ și clar.\n\nÎmbunătățirea încrederii în sine: Interpretarea rolurilor în fața membrilor familiei contribuie la creșterea încrederii în sine și la depășirea temerilor legate de exprimarea în public.\n\nStimularea imaginației și creativității: Copiii sunt încurajați să-și folosească imaginația pentru a crea scenarii, costume și decoruri, dezvoltându-se astfel pe multiple planuri.\n\nConsolidarea legăturii în familie: Activitățile teatrale oferă o ocazie excelentă pentru întărirea legăturilor emoționale dintre părinți și copii, creând amintiri de neuitat.\n\nÎnvățarea prin joc: Jocul teatral ajută la dezvoltarea unor abilități importante precum cooperarea, ascultarea activă, rezolvarea problemelor și empatia.\n\nDescoperirea de noi talente: Concursul oferă oportunitatea de a explora pasiunea pentru teatru și artele interpretative, deschizând noi orizonturi pentru viitor.\n• Tănase Ana – Conducător de cerc „Micul Actor”, Centrul de Creație al Copiilor și Adolescenților „Speranța”\n• Fornea Olga – Director Centrul de Creație al Copiilor și Adolescenților „Speranța”; regizor Teatrul de Păpuși „Scăpărici”\n\nTotodată, organizatorii aduc mulțumiri coordonatorilor locali, membrilor echipelor organizatorice și părinților pentru creativitate și implicare. De asemenea, juriului îi sunt aduse mulțumiri pentru disponibilitate, implicare și corectitudine în aprecierea talentului și creativității copiilor.",
    "metadata": {
      "original_file": "Observatorul_0267.html"
    }
  },
  {
    "title": "Valentina Bulat: „Visul meu de copil a fost să fiu pilot de avion”",
    "content": "Am crescut la Florești, unde zburau foarte multe avioane și visul meu de copil a fost să fiu pilot de avion. Acuma zbor mult numai în calitate de pasager. Și totuși pe vremea studenției am studiat la DOSAAf cursuri de parașutism, am sărit de trei ori cu parașuta de la 800 de metri și am simțit toată plăcerea!\n\nMai apoi visul s-a schimbat în altă direcție, să devin învățătoare, am fost pe un timp scurt învățătoare de limbă și literatură rusă la Ciripcău. Acolo am activat împreună cu soțul meu Nicolae, care m-a ajutat mult. Pe urmă destinul m-a adus la Soroca, unde am activat în alt domeniu împreună cu Nicolae. \n\n Valentina Bulat, ex-muzeograf\n\nP.S.: De Ziua Internațională a Copiilor am propus maturilor să ne vorbească despre visele din copilărie realizate peste ani și cum a fost calea spre ele. Află aici și alte vise realizate, ce pot servi ca model pentru mulți dintre noi.",
    "metadata": {
      "original_file": "Observatorul_0322.html"
    }
  },
  {
    "title": "Vremea în Soroca: Prognoza meteo pentru joi, 13 iunie 2024",
    "content": "Vremea se răcește ușor și astăzi, 13 iunie, în Soroca, meteorologii prognozează cer noros cu ploi ușoare. Vântul va sufla slab la moderat, cu unele intensificări. Temperaturile minime și maxime vor coborî ușor, oscilând noaptea între +16 și +17°C, iar ziua între +18 și +19°C.",
    "metadata": {
      "original_file": "Observatorul_0288.html"
    }
  },
  {
    "title": "Raionul Soroca mai are 3 Cetățeni de Onoare",
    "content": "fondat la 3.11.1998, înregistrat la Camera Înregistrărilor de Stat, membru al Asociaţiei Presei Independente afiliate WAN (Organizaţiei Internaţionale a Ziarelor) din anul 1999, este primul ziar din câmpia Sorocii, care este inclus în Catalogul ÎS \"Poşta Moldovei\", apare în limba română",
    "metadata": {
      "original_file": "Observatorul_0230.html"
    }
  },
  {
    "title": "Acțiunea de caritate „Dăruiește cu Căldură” a adus bucurii pentru zeci de copii / VIDEO",
    "content": "Astăzi, acțiunea de caritate „Dăruiește cu Căldură” a adus bucurie și speranță pentru zeci de copii din raionul Soroca. Organizatorii Consiliul Raional al Părinților și Direcția Învățământ Soroca, au mobilizat părinți și elevi din școlile raionului care, în ultimele săptămâni, au reușit să colecteze haine, încălțăminte și jucării pentru copiii de toate vârstele.\n\nAstăzi, în preajma Palatului de Cultură Soroca, toate donațiile au fost expuse și oferite celor care au nevoie. Această acțiune, ajunsă la a patra ediție, demonstrează încă o dată că bunătatea și compasiunea sunt valorile care ne unesc.\n\nReportaj video realizat în cadrul studioului pentru tineri MoJo, de la „Observatorul de Nord”, dacă vrei să faci parte din echipa noastră, ne poți scrie AICI .",
    "metadata": {
      "original_file": "Observatorul_0375.html"
    }
  },
  {
    "title": "Elevii din Soroca învață despre alegeri și democrație prin proiectul Eduthon 2024 / VIDEO",
    "content": "În cadrul unui proiect educațional desfășurat în raionul Soroca, elevii din instituțiile de învățământ sunt instruiți cu privire la organizarea alegerilor prezidențiale și a referendumului din 20 octombrie.\n\nAcest proiect, parte a Eduthon 2024, a urmărit să contribuie la creșterea numărului de cetățeni activ implicați în viața țării și a comunităților locale, să îmbunătățească gradul de conștientizare a oportunităților de participare în societate și să sensibilizeze opinia publică cu privire la problemele stringente ale dezvoltării socio-economice.\n\nPrintre beneficiarii programului de instruire se numără și elevii Colegiului Tehnic Agricol din Soroca. Pentru o parte dintre aceștia, anul acesta va fi prima dată când vor participa la vot, ceea ce face ca informațiile dobândite în cadrul sesiunilor de informare să fie cu atât mai valoroase. Elevii au învățat despre procesul electoral, importanța participării civice, drepturile și responsabilitățile alegătorilor, precum și despre modul în care alegerile și referendumul influențează viitorul țării.\n\nȘi elevii Gimnaziului din Rublenița au aflat care sunt etapele-cheie ale alegerilor, de la anunțarea scrutinului, campaniile electorale și votare, până la numărarea voturilor și validarea rezultatelor. Informațiile obținute îi pregătesc pentru a deveni cetățeni activi, conștienți de importanța fiecărui pas în procesul decizional democratic.\n\nProiectul EENCEE Eduthon 2024: idei inovative în educație civică a fost organizat de către Asociația Est-Europeană de Educație Civică, în colaborare cu Agenția Federală de Educație Civică, cu sprijinul financiar al Ministerului Afacerilor Externe al Germaniei. În Republica Moldova, desfășurarea evenimentului a fost coordonat de Asiciația Națională a Tinerilor Istorici (ANTIM).\n\nReportaj video realizat în cadrul proiectului Jurnaliștii Civici, de la „Observatorul de Nord”, dacă vrei să faci parte din echipa noastră, ne poți scrie AICI .",
    "metadata": {
      "original_file": "Observatorul_0119.html"
    }
  },
  {
    "title": "Lecții de siguranță în apă pentru copiii de la Tabăra de odihnă ”La Dumbravă” / VIDEO",
    "content": "La Tabăra de odihnă pentru copii ”La Dumbravă” a avut loc o instruire importantă organizată de reprezentanții Direcției Situației Excepționale Soroca (DSE) și Centrul de Sănătate Publică Soroca. Copiii au învățat cum să reacționeze în caz de înec și cum să aplice manevre de resuscitare.\n\nÎn cadrul instruirii, reprezentanții DSE au subliniat importanța respectării regulilor de siguranță în apă. “Cu toții cunoaștem că în fiecare an pe teritoriul Republicii Moldova se înregistrează cazuri de înec. La ziua de astăzi avem deja peste 30 de cazuri de înec, dintre care opt sunt copii,” , menționează Eugeniu Doga, Șef al Serviciului prevenție al DSE Soroca. Salvatorii au îndemnat insistent copiii să se scalde doar în locurile special amenajate, dotate cu persoane instruite și echipamente necesare pentru intervenție rapidă.\n\nLocurile sigure recomandate de salvatori includ piscinele și plajele autorizate, evitându-se bazinele acvatice neamenajate, cum ar fi iazurile. “Este interzis să vă scăldați pe timp de noapte, în locuri necunoscute, și să folosiți diferite jocuri periculoase cum ar fi îmbulzeala în apă sau săritul de la înălțime,” a avertizat Eugeniu Doga. Majoritatea cazurilor de înec se produc din cauza lipsei supravegherii adulților, subliniind astfel importanța prezenței maturilor în preajma copiilor în timpul scăldatului.\n\nCopiii din tabără au avut ocazia să participe la demonstrații practice de salvare și resuscitare, efectuând manevrele în echipă, atât pe manechin, cât și între ei. Medicul de la Centrul de Sănătate Publică Soroca, Maria Cernopiscaia a oferit recomandări suplimentare de siguranță, subliniind pericolele legate de bolile de piele și traumele severe ce pot rezulta din scăldatul în locuri necontrolate . “ În afară de riscul de înec, există pericolul să vă molipsiți și de boli infecțioase. Trebuie numaidecât să vă scăldați în locuri autorizate și controlate. În bazinele acvatice pot fi diferite lucruri care pot aduce la o traumă a creierului. Individul care a sărit în apă și s-a lovit la cap rămâne invalid pe viață, clar dacă a rămas în viață. De aceea, să știți că apa trebuie să fie controlată. Dacă aveți frățiori mai mici sau surioare, să vă uitați după ei la orice pas, o secundă pentru un copil cu vârsta de la un an la patru contează mult. Vă îndemn foarte mult să fiți copii cuminți și atenți în timpul scăldatului!” a menționat Maria Cernopiscaia.\n\nÎn timpul activităților, copiii au fost împărțiți în două echipe – victimele și salvatorii și au aplicat toate recomandările primite. Aceste exerciții practice nu doar că i-au învățat cum să reacționeze în situații de urgență, dar i-au și sensibilizat cu privire la importanța siguranței în apă.\n\nScopul principal al vizitei a fost să prevină cazurile de înec prin educarea tinerilor despre pericolele asociate scăldatului necontrolat și să-i echipeze cu cunoștințele necesare pentru a salva vieți.\n\nAstfel, prin aceste inițiative, Direcția Situației Excepționale Soroca și medicii participanți, speră să reducă numărul cazurilor de înec și să promoveze un comportament responsabil în rândul tinerilor. Mesajul este clar: siguranța în apă este importantă și fiecare din noi trebuie să fie pregătit să acționeze corect în caz de urgență!",
    "metadata": {
      "original_file": "Observatorul_0226.html"
    }
  },
  {
    "title": "FOTOGRAFIA ZILEI: Pomană „de pomană”",
    "content": "Ai fotografiat ceva deosebit și vrei ca imaginea să fie apreciată de cât mai multă lume? Ai surprins cu telefonul o problemă și vrei ca autoritățile să afle de ea? Atunci rubrica FOTOGRAFIA ZILEI de pe www.observatorul.md este locul perfect pentru imaginea ta. Trimite-ne imaginea ta pe facebook.com/observatorul.md și descrie când, unde și în ce context a fost făcută, iar noi vom avea grijă să o promovăm ca să ajungă la cât mai mulți oameni.",
    "metadata": {
      "original_file": "Observatorul_0363.html"
    }
  },
  {
    "title": "Un nucar s-a prăvălit în centrul municipiului Soroca, victime nu sunt",
    "content": "În ultimele zile un copac a fost doborât de vânt în preajma blocului de locuit situat pe strada Independenței, 81, din centrul municipiului Soroca. Nucul rodit a fost smuls din rădăcini, din fericire nimeni nu a avut de suferit.\n\nServiciul de presă al Primăriei Municipiului Soroca a confirmat că acesta este unicul copac căzut, și că vântul a rupt mai multe crengi ale arborilor din municipiu. „Lemnul este depozitat la serviciul de amenajare, ca ulterior să fie distribuit bătrânior și familiilor nevoiașe” ne-a mai spus serviciul de presă.",
    "metadata": {
      "original_file": "Observatorul_0271.html"
    }
  },
  {
    "title": "Petre Popa: „Copilăria este anotimpul visurilor colorate…”",
    "content": "Nu-mi amintesc niciun vis în alb-negru. Din culorile acelea vin și culorile vieții de mai târziu. Iar visele văzute cu ochii deschiși erau înrudite: mai întâi voiam să devin jurist, să fac dreptate tuturor „oropsiților” pe nedrept (părinții mei și vecinii munceau în „kolhoz” pentru bănuți și abia în cl. VII-a am putut schimba „pufoicuța” pe un paltonaș cu guler) în același timp voiam să pot vindeca pe cei suferinzi, dar mai drag îmi era cuvântul care „mângâie și înfioară”, rostit, cântat, șoptit, vechi și nou…\n\nVisam să am în preajmă o vioară (un coleg de-al meu cânta la vioară în taraful satului) și eu să destram firul unei povești sau a unei poezii, ei, asta de-acum mirosea a spectacol (teatru)… Sunt un om împlinit. Bunul Dumnezeu mi-a dat suferință, apropiindu-mă de „doctorii” și îndeosebi, de creație, după care am început să fac dreptate: am descoperit și promovat talente, am rostit și rostesc „adevăruri simțite și trăite”, descoperind metafore ce aduc un pic de lumină în sufletele celor din preajmă… \n\n Spuneți, nu am avut o copilărie fericită?\n\nP.S.: De Ziua Internațională a Copiilor am propus maturilor să ne vorbească despre visele din copilărie realizate peste ani și cum a fost calea spre ele. Află aici și alte vise realizate, ce pot servi ca model pentru mulți dintre noi.",
    "metadata": {
      "original_file": "Observatorul_0334.html"
    }
  },
  {
    "title": "Cum au refăcut polonezii Cetatea Soroca?",
    "content": "În anii 1671-1672 are loc o răscoală a slujitorilor din ţinuturile Lăpuşna şi Orhei sub conducerea lui Mihalcea Hâncu şi Apostol Durac, la care au aderat şi mulţi soroceni. Răscoala a fost înăbuşită de Gheorghe Duca, ajutat de armata turcă. După zdrobirea lui Mihalcea Hâncu armata turcă se îndreaptă spre frontiera poloneză la cererea unor căpetenii căzăceşti în frunte du hatmanul Doroşenko, care doreau să treacă Ucraina sub ascultarea Porţii. Puternica armată Otomană condusă de marele vizir Kopriiliizade Ahmed paşa trece prin ţinutul Sorocii.\n\nNecătând la faptul că turcii cuceresc Cameniţa şi Hotinul luptele pentru Ucraina au continuat şi mai departe.\n\nO scurtă domnie în Moldova a avut Dumitraşco-vodă Cantacuzino, care după cum spune Nicolae Iorga, făcea parte din ramura constantinopolitană, era un bătrân stricat, care petrecea în vederea tuturor boierilor şi-şi aşezase la Curte a fată de rachieriţă de care râd cronicarii. Şi iată acest domn grec de origine şi fricos “cu piele de epure la spate şi neavându nici o milă de ţară “invită tătarii să ierneze în ţară. Ce-a fost în ţară? Ce-a fost în câmpia Sorocii? Să dăm cuvântul cronicii bătrâne:\n\n“Dece întrat – au tătarii în ţară, ca lupii într-o turmă de oi, de s-au aşezat la iernatic prin sate, pe oameni, din Prut până în Nistru şi mai sus, până în apa Jijiei, nemărui nefiindu nici o milă de săraca de ţară, cum aru hi fostu ţara fără domnu. Aşa era jac într-însa, cum aru hi fostu ei săracii, pricina răutăţii, cum aru fi ei, săracii, sfătuit să vie leşii cu oaste la Hotin. Cum s-au îndurat a da ţara în pradă, fără nice o nevoie!…\n\nIară tătarii sânt lupi apucători, pradă, robăscu, bat şi căznescu pe creştini, neavând grije, nice strânsoare de mârzacii lor. Şi tătarii mâncă ca joimirii, ce mâncă gospodării, ce mâncă tot carne de vacă şi de oai, de nu-i pute să-i biruiască cu hrana, pe dânşii şi pe caii lor. Că un sac de ordzu da pe dzi unui cal… Mâncat-au tot, şi pâine, şi dobitoc, ş-au jăcuit tot pân la un cap de aţă. Pe mulţi au şi robit cu furiş, femei, fete, copii. Rămas-au bieţii oameni numai cu sufletul, bătuţi şi strunciunaţi, cum era mai rău şi mai amar, cum nu se poate nice a scrie, nice a povesti caznele şi unişurile lor ce au avut de tătari. Dece viindu primăvara, s-au ridicat tătarii din ţară.”\n\nÎn luptele pentru Ucraina, Antonie-vodă Ruset merge la oaste cu vizirul la Ceahrin. Dar foarte repede fiind pârât de o samă de boieri el a fost scos de turci din domnie, numind în locul lui pe Duca-vodă. De la Ceahrin Antorie Vodă “au venitu pân-la Soroca”. De la Soroca Antonie vodă pleacă după judecată împărătească la Ţarigrad. Necătând la banii cheltuiţi, încercarea de a-şi salva domnia a eşuat. Domn în ţară aşa şi a rămas Gheorghe III Duca (noiembrie 1678 – 4 ianuarie 1684). Cât despre Antonie vodă a mântuit-o la Constantinopol după ce turcii îl chinuiseră pentru a-i stoarce banii.\n\nDuca-vodă era un om care cunoştea foarte bine ţara, în care ani de zile îndeplinise diferite funcţii boiereşti. Iar dacă era lacom la bani şi crud la o întâmplare, ştia să cheltuiască şi pentru biserici.\n\nDupă doi ani de domnie a mers Duca-vodă la Ţarigrad, la împărăţie unde avea de rezolvat un conflict cu Ştefan, feciorul lui Radu-vodă – logodna fiicei lui Catarina cu feciorul lui Radu. Verdictul Divanului împărătesc a fost – să fie nunta.\n\n“Atunce au cheltuit Duca-vodă mulţi bani la Poartă, aproape o mie de pungi de bani. Şi i-au dat turcii şi hătmania Ucrainei, caftan şi şlic şi buzdugan şi un tui” (Ion Neculce).\n\nDin iulie 1681, prin voinţa sultanului, care-l îmbrăcase în veşmânt de hatman căzăcesc şi-i mai dăduse la cele două tuiuri ale Moldovei încă unul, Duca-vodă era atât domn al Moldovei, cât şi domnul acelei Ucraine, pe care turcii o câştigaseră din moştenirea lui Bogdan Hmielmiţki şi a lui Timuş în urma unui război recent.\n\nDupă ce a făcut Duca-vodă nunta la Iaşi “s-au gătit ş-au purces la Ocraina, la Nemirova. Şi s-au strânsu toată căzăcimea acolo la Duca-vodă, la Nemirova… Ş-au făcut şi curţi lângă Nemrova, în marginea Buhului, ş-au făcut şi alte curţi în marginea Nistrului, la Ţicanovca împotriva Sorocii. Şi stăpânie Duca-vodă şi Ocraina şi Ţara Moldovei, domn cu trei tuiuri (Ion Neculce).\n\nLa Ţicănăuca, în faţa Sorocii construi “case domneşti cu beciuri de piatră”, şi alte curţi “la Pestere lângă Buh aproape de Nemirova”, unde avea, ca şi în celelalte târguri de peste Nistru “stupi, vaci, oi, pluguri de boi, velniţă de horilcă, de bere şi de altele şi “fabrică de mied” din mierea domnească a Moldovei.\n\nDuca-vodă aşează aici la Ţicănăuca un caimacam grec, pe Iene Draghinici care şi începu să trateze această imensă întindere de pământ ca o mare moşie a sa, ca o fermă luată în arendă, colonizând satele şi târgurile cu cazaci, dar numai pentru a le vinde miedurile sale, horilca şi berea din velniţile ce le înfinţase. Mari întinderi erau acoperite cu semănături, prisăci. Tot el organiza o mare crescătorie de vite şi de oi. La 1683, în luna aprilie, acest Iene Draghinici hatmanul” cumpără moşii la Ţicănăuca Ucraina de la rusoaica Duducalca, având ca martori pe şoltuzul oraşului Ivan Goguma, pe un ungur, Iştoc clucerul şi ostaşi horodi” (horunjii), sotnici, căpitani sau polcovnici. Ţicănăucăi, Duca-vodă îi dădu o organizare municipală ca aceea din Moldova, făcând pârgar pe un cazac, Ivan Goguma. Târgul Ţicănăuca devenise acum plin de ostaşi, căpitani sotnici şi pisari. La doi ani după ce turcii au fost bătuţi la Viena (1683) de către un mare şi adevărat urmaş a lui Zamoyski, Ioan Sobieski, cazacii îl destituie pe Iene Draghinici, iar domnitorul Gheorghe Duca îşi pierde averile din stânga Nistrului. Începe un lung război dus de turci cu Austria şi Polonia, unite în “liga sfântă”, la care aderă mai târziu Veneţia şi Rusia.\n\nArmata polonă, care i-a biruit atât de reuşit pe turci sub zidurile Vienei, acţionează pe teritoriul Moldovei în decursul numeroaselor expediţii (1684-1694) fără prea mari reuşite. Domnitorii Moldovei Constantin Cantemir şi Constantin Duca rămâneau devotaţi Turciei.\n\nÎn scrisoarea sa de la 2 octombrie 1691, de la Ţuţoza Constantin Cantemir îi arată regelui polon Ioan Sobieski motivele pentru care nu poate trece de partea lui şi îi cere din nou să nu pună garnizoane polone la Iaşi şi la Roman.\n\n“Totuşi spunem înaltei înţelepciuni şi stăpâneştii atenţii a măriei voastre domnului meu milostiv, dificultatea noastră, că afară de fiul, pa care îl am la Stambul (Antioh), mi s-au luat prin firman doi fii şi întreaga casă, precum şi casele tuturor boierilor care se află mai jos de Fălciu. În al doilea rând, toţi sărmanii cetăţeni ar trebui să cadă într-o singură clipă în robie. Iar, pe lângă aceasta, şi eu singur, cum aş putea scăpa, aflându-mă întru atât de multe hoarde? Ar trebui să dau în robie atât pe copiii mei, cât şi întreaga ţară. N-aş crede să fie pe lume un astfel de om, care să facă aceasta. Şi ce amintire a măriei voastre ar rămâne din aceasta, mai ales când măria voastră ai luat asupră-ţi această sarcină de a elibera din robie această ţărişoară? A pune, după cum aud că este gândul măriei voastre, garnizoane în Iaşi şi în Roman, din aceasta s-au naşte cea din urmă pierzare şi ruină a acestei pierdute ţărişoare, căci ar trebui că în tot acest timp hoardele să cadă asupra Iaşilor şi Romanului, unde nu un singur creştin ar trebui să cadă în robie”.\n\nAşa fu răspunsul celui care la alegerea boierilor şi cu sprijinul lui Şerban Vodă, domnul Munteniei, fu ales la domnie în Ţara Moldovei la 1685, din oameni simpli “viteaz şi cu sfat bun”. Împreună cu moldovenii din subordine, a săvârşit mai multe isprăvi de arme, mai ales în războiul polono-suedez (1655-1660).\n\nConstantin Cantemir s-a născut în 1612. Căsătorit a doua oară cu Ana Bantâş – nepoată după mamă a Anastasiei, soţia lui Gheorghe Duca – întrând astfel în tagma marilor boieri din Moldova. A fost “căpitan mare” şi serdar, apoi clucer. A luptat la Neuhausel, în armata otomană, împotriva austriecilor. Ştiind multe limbi “a fost capuchehaie la Istambul. A slujit pe Dabija vodă şi pe Duca vodă. A cumpărat pământ în multe sate răzeşeşti, acumulând o avere frumuşică, dar care nu se putea compara cu aceea a marilor latifundiari ai vremii ca Ruseteştii, Costinii şi Costacheştii.\n\nA săvârşit multe isprăvi de pomină. La – Cameniţa de pildă, în 1673, cu 700 de moldoveni, a luptat cu vitejie vreo şapte ceasuri împotriva a 7000 de leşi”. Paşa, pe care-l apărase în timpul acestei lupte, l-a informat pe sultan, că moldoveanul Cantemir este “un om atât de viteaz, încât şi la turci abia s-ar putea găsi unul ca el”. Şi regretul: “Păcat de un asemenea om că este ghiaur şi nu musulman”. A participat la asediul Vienei (1683), în micul corp de armată a lui Duca vodă.\n\nLa întoarcere, temându-se de vreo persecuţie leşească a pribejit la munteni. Ca mai apoi, când două-trei mari familii boiereşti se luptau pentru influenţă în conducerea ţării, la domnie a venit un om ridicat din rândul răzeşilor – Constantin Cantemir.\n\nA fost un domnitor pe care l-au cam manevrat boierii cei mari, împărţiţi în două tabere, aprig învrăjbite între ele – Ruseteştii şi Cositinii prieteni cu Costăcheştii. De altfel, de aceea a şi fost ales de boierii mari – de a-l “purta precum le va fi foia lor”. (Neculce).\n\nLupta pentru putere a şi adus la o ură între aceste mari familii boiereşti. Balanţa succesului clătinându-se de la Gavriliţă Costache, Miron şi Velicico Costin la Iordache Ruset.\n\nÎn politica externă Constantin Cantemir s-a manifestat ca un adversar a lui Ioan Sobieski, regele Poloniei, care în această vreme, purta războiul antiotoman, chiar pe teritoriul Moldovei. În genere, însă Constantin Cantemir a dus o politică şovăitoare, între supunerea faţă de sultan şi alianţa cu Polonia şi Austria. Ar fi dorit să scoată ţara de sub suveranitatea Turciei, dar singur nu putea. De o alianţă cu Polonia se temea, ştiind planurile lui Sobieski de a pune domn în Moldova pe fiul său Iacob.\n\nDatorită intrigilor lui Iordache Ruset ucide pe cei doi fraţi Costin şi îi prigoneşte pe feciorii lui Gavriliţă Costache, fostul lui om de încredere la începutul domniei.\n\nUlterior Cantemir-vodă s-a căit “şi de multe ori plânge între toată boierimea şi blăstămă pe cine l-au îndemnat de-au grăbit de i-au tăiat” (Neculce).\n\nMângâiere i-a fost cei doi feciori Antioh şi Dimitrie, mezinul care de tânăr dovedea calităţi intelectuale şi fizice excepţionale. Constantin Cantemir a avut şi două fiice: Ruxanda şi Safta. Prima s-a măritat cu Lupu Bogdan Hatmanul, a doua a fost prima soţie a lui Mihai Racoviţă, viitorul domn. A murit de tânără.\n\nÎn 1686 Ioan Sobieski întră în Moldova cu o armată enormă, având intenţia de a supune principatul coroanei polone, ceea ce părea uşor de îndeplinit. Mai ales, după cum scria Ion Neculce:\n\n“Cantemir-vodă, când au venit craiul (Sobieski – n. n.) ramăsesă mai singur. Boierimea, slujitorimea fugisă care încotro putusă. Numai pre cu puţintei rămăsesă, oameni de curte. Şi-l îndemna o samă de boieri să se închine la leşi”.\n\nIoan Sobieski ajunge la Iaşi fiind chiar întâmpinat de un grup de boieri printre care se evidenţia mitropolitul Dosoftei. Succesul regelui polon a fost de scurtă durată.\n\nÎn timpul acestei campanii poloneze de la 1686, la Soroca se instalează o garnizoană a regelui Ioan Sobieski. La 23 august 1686 diplomatul francez Francois Gaston menţiona, că “regele Poloniei dorind să-şi asigure stăpânirea totală asupra Moldovei, a ocupat cu ajutorul cazacilor puternica cetate de pe Nistru numită Soroca, unde a instalat o garnizoană numeroasă. Tot referitor la această instalare a unei garnizoane în cetate menţionează inginerul polonez de origine franceză Dupont: “S-au făcut un nou detaşament, care să se ducă să aşeze o garnizoană la Soroca. Această instalare a fost mai uşoară decât celelalte două (Suceava şi Pererâta – n. n.), pentru că acolo se găsea o cetate ale cărei ziduri şi metereze erau întregi, astfel că puţin a fost de făcut”.\n\nPeste 150 de ani de la ridicarea ei din piatră, cetatea Soroca a fost parţial refăcută de inginerii-constructori polonezi. Cetatea era mereu ameninţată de revărsările Nistrului care îşi ridica câte o dată apele mai sus de 10 m, ograda cetăţii fiind inundată. Polonezii, lărgind şanţul din jurul cetăţii, aduc pământ înăuntru, ridicând nivelul ogrăzii cu 1,9 m, este săpată încă o fântână, formă pătrată, iar la nivelul ogrăzii încăperile din lemn au fost înlocuite cu altele din piatră – 13 beciuri.\n\nInstalându-se în cetatea Soroca fără mari dificultăţi polonezii au lăsat acolo o garnizoană, iar forţele principale s-au alăturat oştirii regale. Francois Gaston relata în continuare, că cele două detaşamente care fusese alcătuite pentru înaintarea şi punerea în stare de apărare s-au unit din nou cu oştirea dusă în câmpia Ţuţorei”. Mai târziu armata poloneză s-a retras de pe teritoriul Moldovei, însă la Soroca, cât şi în alte cetăţi ale Moldovei au rămas garnizoane poloneze. La 14 noiembrie 1686 Francois Gaston menţiona că “regele Poloniei a păstrat patru locuri întărite în Moldova; Neamţu, Suceava, ,Câmpulung şi Soroca”.\n\nScopurile lui Ioan Sobieski asupra Moldovei s-au adeverit în timpul campaniei din 1691, când armata polonă a întrat din nou în ţară ocupând nordul Moldovei. Atunci s-a petrecut şi cunoscutul epizod al apărării cetăţii Neamţului. Timp de patru zile un detaşament mic de oşteni moldoveni a ţinut piept armatei polone.\n\nIar mai târziu, la 1692 a avut loc o încercare de a recuceri cetatea Soroca de la polonezi. Ion Neculce în cronica sa relatează că: în al şeptele anu a domniei lui gătitu-s-au Cantemir-vodă cu oastea lui de-au mărsu să ie cetatea Sorocii, împreună cu Daltaban – paşe, sarascherul Obluşiţii, şi si hatmanul Steţu a Ocrainiii hanului şi cu câteva mii de tătari. Ş-au dat năvăli pe tare, şi n-au putut-o lua, şi au perit multă oaste atunce când da năvali turcii şi moldoveni: Şi nu era atâta oaste în cetate ca doar trei sute de drăgani şi cazaci, numai ei din cetate nimerie tot în om, iar cei de-fără nu pute să le strice nemic. Şi s-au întorsu înapoi la leşi, fără nice o izbândă şi cu multă pagubă de oaste”.\n\nDupă cum afirmă cronicarul Neculce, în cetate erau vreo două-trei sute de polonezi care apărau fortăreaţa, pe când ei erau cu mult mai mulţi.\n\nÎn raportul său către Ioan Sobieski, colonelul Rapp, comandantul garnizoanei poloneze în cetatea lui Petru Rareş, menţiona că timp de o lună şi jumătate cei 2000 de ostaşi conduşi de el au respins cu succes atacurile a 40000 de turci şi 15000 de moldoveni. În raportul său colonelul Rapp dă un număr exagerat al armatei aliate a lui Constantin Cantemir şi Daltaban-paşa. Garnizoana turcă din provincia Oceacov nu a fost nici o dată în număr de 40000 ostaşi, iar Cantemir de mai putea aduna vreo câteva mii de ostaşi. Faptul că polonezii au respins toate atacurile vorbeşte de instruirea militară a armatei polone care se afla la acel moment la un nivel mai înalt decât cea turcească.\n\nDetaşamentul polonez s-a aflat în cetatea Soroca până la 1699, când pacea de la Carloviţe pus capăt războiului. Cetatea Soroca a fost întoarsă Moldovei. Referitor la aceasta M. Costin scria: “După pacea de la Carloviţe, au venit poruncă de la împărăţie la Antioh vodă (Cantemir) pentru deşertarea Cameniţei … Aşijderea şi leşii au dat cetatea Ţării Moldovei înapoi: Neamţu, Suceava cu Câmpulung şi Cetatea Sorocii”.\n\nRăzboaiele “Legii sfinte”, ce s-au abătut asupra Moldovei, au adus o mare de nenorociri, inundând-o până peste margini. Urmele acestor campanii s-au simţit până mult mai târziu. Preotul rus Luchianov, care în primii ani ai sec. XVIII a trecut prin Moldova spre pământurile sfinte, a rămas frapat de sărăcia din principate. De la Soroca până la Iaşi, menţionează el, “… e pustietate, nu-i nimic: nici sate, nici pădure”.\n\nCitește începutul AICI . Va urma. \n\n Nicolae Bulat, fragment din cartea Județul Soroca: file de istorie (Editura ARC, 2000) publicat cu permisiunea familiei autorului și editurii.",
    "metadata": {
      "original_file": "Observatorul_0158.html"
    }
  },
  {
    "title": "Denisa Țurac a luat aurul printre liceeni la concursul „Ars Adolescentina”",
    "content": "Recent, în incinta bibliotecii „Ovidius” din municipiul Chișinău, a avut loc premierea la concursul republican „Ars Adolescentina”, ediția XXV, etapa creație literară „Și nu e om să nu fi scris o poezie”. În acest an au participat 202 de elevi din întreaga țară.\n\nEleva Denisa Țurac din clasa a XI-a, IPLT „Petru Rareș” s-a învrednicit cu medalia de aur la etapa liceană, ghidată de profesoara Cristina Prisăcari-Ilieș. În pofida numărului mare de elevi participanți la concurs, Denisa cucerește prin talentul și felul său filosofic de a compune poezii. Ea este o elevă activă și nu este primul concurs în care este premiată.\n\n„Nu este primul și ultimul concurs în care sunt premiată cu loc de frunte, însă sunt enorm de recunoscătoare ca poeziile mele au fost apreciate la justa lor valoare și a fost înțeles mesajul profund-filosofic ce l-am redat”, afirmă Denisa.\n\nPe lângă concursurile școlare, raionale, republicane și chiar internaționale, eleva eminentă are și locuri de frunte la olimpiadele raionale, este o coristă devotată a corului de copii „Belcanto”, este pasionată de cercetarea neliniștii metafizice și nu este concurs în care să nu participe.\n\nArticol realizat în cadrul studioului pentru tineri MoJo, de la „Observatorul de Nord”, dacă vrei să faci parte din echipa noastră, ne poți scrie AICI .",
    "metadata": {
      "original_file": "Observatorul_0085.html"
    }
  },
  {
    "title": "FOTOGRAFIA ZILEI: Apusul de Mai",
    "content": "Ai fotografiat ceva deosebit și vrei ca imaginea să fie apreciată de cât mai multă lume? Ai surprins cu telefonul o problemă și vrei ca autoritățile să afle de ea? Atunci rubrica FOTOGRAFIA ZILEI de pe este locul perfect pentru imaginea ta. Trimite-ne imaginea pe și descrie când, unde și în ce context a fost făcută, iar noi vom avea grijă să o promovăm ca să ajungă la cât mai mulți oameni.",
    "metadata": {
      "original_file": "Observatorul_0343.html"
    }
  },
  {
    "title": "„Romii ieri și astăzi”: O comemorare la 80 ani de la Holocaust / VIDEO",
    "content": "În acest an se împlinesc 80 de ani de la tragicele evenimente din 2 august 1944, când aproximativ 3.000 de romi au fost victime ale regimului nazist în lagărul Auschwitz-Birkenau. În noaptea dintre 2 și 3 august, 2897 de persoane, majoritatea femei, copii și bătrâni, au fost exterminați din simplul motiv că erau de etnie romă. Aceștia reprezintă doar o mică parte din totalul persoanelor de etnie romă care au fost ucise în timpul celui de-al Doilea Război Mondial din cauza apartenenței lor etnice, numărul total fiind estimat între 250.000 și 500.000, sau chiar mai mult.\n\nCu această ocazie, astăzi, la Muzeul de Istorie şi Etnografie „Nicolae Bulat” din municipiul Soroca, Secţia Cultură şi Turism Soroca, în colaborare cu Agenţia de Relaţii Interetnice şi asociaţiile obşteşti ale romilor, a organizat conferința „Romii ieri şi astăzi”. Evenimentul a fost dedicat marcării Zilei Europene de Comemorare a Victimelor Holocaustului împotriva Romilor, având ca scop aducerea în atenția publicului a unei pagini tragice și adesea uitate din istoria acestei comunități.\n\nÎn cadrul evenimentului, a fost prezentată și expoziția de lucrări ale pictorului rus Nicolai Bessonov, intitulată „Tragedie invizibilă – Holocaustul femeilor rome”. Expoziția a oferit un omagiu femeilor rome care au suferit în timpul Holocaustului, fiind o mărturie a tragediei prin care au trecut. Lucrările au evidențiat suferințele și nedreptățile îndurate de femeile rome, o parte mai puțin cunoscută a istoriei, dar care merită să fie cunoscută și recunoscută.\n\nDiscursurile susținute în cadrul evenimentului au subliniat importanța unității prin diversitate, evidențiind faptul că exterminarea romilor, în special a femeilor, reprezintă un capitol tragic și adesea neglijat din istoria acestei etnii. Vorbitorii au evidențiat necesitatea de a discuta deschis despre aceste amintiri pentru a ne asigura că astfel de dureri nu se vor mai repeta.",
    "metadata": {
      "original_file": "Observatorul_0206.html"
    }
  },
  {
    "title": "Cât durează termenul rezonabil de judecare a unui caz? / VIDEO",
    "content": "fondat la 3.11.1998, înregistrat la Camera Înregistrărilor de Stat, membru al Asociaţiei Presei Independente afiliate WAN (Organizaţiei Internaţionale a Ziarelor) din anul 1999, este primul ziar din câmpia Sorocii, care este inclus în Catalogul ÎS \"Poşta Moldovei\", apare în limba română",
    "metadata": {
      "original_file": "Observatorul_0178.html"
    }
  },
  {
    "title": "Descoperă enigmele Sorocii alături de Observatorul de Nord!",
    "content": "Ești gata să descoperi secretele fascinante ale orașului nostru? Te invităm să te alături nouă într-un tur pietonal captivant „Enigmele orașului Soroca”, dedicat istoriei și culturii orașului Soroca. În luna Mărțișorului, ai ocazia să inviți mama, bunica sau sora la o mică excursie. Este o oportunitate minunată de a petrece timpul împreună și de a crea amintiri de neuitat. Copiii sunt bineveniți să se alăture distracției, dar trebuie să fie însoțiți de un adult.\n\nGrăbește-te! Locurile sunt limitate, așa că nu rata șansa de a participa la acest tur fascinant. Data desfășurării turului va avea loc la data de 31 martie, ora 11:00, costul este de 50 de lei pentru adulți și 20 lei pentru copiii sub 12 ani.\n\nPentru ați rezerva locul, nu ezita să ne contactezi la 068242461.",
    "metadata": {
      "original_file": "Observatorul_0482.html"
    }
  },
  {
    "title": "Maria Stepanyants, Carolina Deșan și Roman Stavița – câștigătorii concursului de mini-granturi pentru tinerii antreprenori din Soroca",
    "content": "Maria Stepanyants: \n\n “ În cadrul Centrului de Dezvoltare “Ingenioșii” vom dota o sală cu echipamente pentru a desfășura terapii ca ABA și 3C. Aceste terapii sunt doar o parte dintr-un program mai complex de activități individualizate propuse copiilor cu o dezvoltare atipică. Cu părere de rău din cauza timpului supraaglomerat petrecut în fața ecranelor și nu doar, astăzi avem în creștere numărul copiilor hiperactivi, autiști, cu dislexie, disgrafie, de asemenea și care au nevoie de consultarea unui psiho-logoped. Copiii sunt viitorul nostru de aceea este nevoie de a investi în dezvoltarea armonioasă a lor, de ai pregăti să facă față schimbărilor rapide în această eră a tehnologizării ”.\n\nCarolina Deșan: \n\n “ Mini-granturile primite prin concursul de la IAS ne vor oferi posibilitatea de a achiziționa un utilaj modern pentru serviciile de cleaning. Acest echipament ne va permite să oferim servicii de calitate superioară, mai rapid și mai ecologic. De asemenea, vom putea mări numărul de servicii disponibile, incluzând deja și cleaning exterior, întreținerea curților și alte servicii similare. Comunitatea va beneficia astfel de servicii mai diverse și mai eficiente, contribuind la îmbunătățirea generală a calității vieții ”.\n\n“ Compania noastră alimentează 30 de beneficiari, iar noi dorim se îmbunătățim condițiile și să amenajăm localul pentru de prepararea bucatelor ”.\n\nConcursul face parte din cadrul proiectului „Valorificarea potențialului socio-economic din zona de revitalizare urbană a municipiului Soroca prin implicare civică”, susținut financiar de către Guvernul Poloniei prin intermediul Fundației Solidarity Fund PL în Moldova.\n\nAceste mini-granturi vor duce la crearea a 7 locuri noi de muncă în regiunea de revitalizare a municipiului Soroca, iar utilizarea echipamentelor moderne încurajează formarea continuă și dezvoltarea abilităților angajaților în cadrul celor trei companii.\n\nMenționăm că activitatea face parte din acordul de colaborare semnat de Incubatorul de Afaceri Soroca și Primăria municipiului. Toate companiile vor primi câte un mini-grant în valoare de 80 000 lei pentru dotarea cu utilaje.",
    "metadata": {
      "original_file": "Observatorul_0197.html"
    }
  },
  {
    "title": "Serile pentru familia Nitrean: un prilej de conectare și iubire / VIDEO",
    "content": "Astăzi, de Ziua Internațională a Copiilor, nu putem să nu vorbim despre familie, deoarece familia este fundamentul pe care se clădește viața unui copil, aici de la cea mai fragedă vârstă micuții învață despre iubire, grijă și protecție.\n\nFamilia lui Ion și a Cristinei Nitrean crește trei băieței, trei feți frumoși: Robert de 8 ani și gemenii Măcar și Matei de 3 ani.\n\nSeara, după ce părinții se întorc de la serviciu, iar băieții de la școală și grădiniță, toți se adună pentru a-și povesti întâmplările zilei, astfel tânăra familia își creează propriile, mici ritualuri. Băieții sunt plini de energie și nu o descarcă cu una, cu două. Mama însă știe cum să-i potolească. În ajutor îi vin cărțile cu povești, pe care băieții le adoră.\n\nȘi așa, seară de seară, familia trăiește bucuria timpului petrecut împreună. Copiii sunt învățați micile responsabilități, precum aranjarea mesei și rostirea rugăciunii, și deprind de la părinți arta de a povesti și a trăi emoții.",
    "metadata": {
      "original_file": "Observatorul_0314.html"
    }
  },
  {
    "title": "FOTOGRAFIA ZILEI: Părinții care aduc mâncare în tabăra „La Dumbravă” sunt rugați să o ia înapoi, altfel riscă să ia și copiii",
    "content": "Ai fotografiat ceva deosebit și vrei ca imaginea să fie apreciată de cât mai multă lume? Ai surprins cu telefonul o problemă și vrei ca autoritățile să afle de ea? Atunci rubrica FOTOGRAFIA ZILEI de pe www.observatorul.md este locul perfect pentru imaginea ta. Trimite-ne imaginea ta pe facebook.com/observatorul.md și descrie când, unde și în ce context a fost făcută, iar noi vom avea grijă să o promovăm ca să ajungă la cât mai mulți oameni.",
    "metadata": {
      "original_file": "Observatorul_0251.html"
    }
  },
  {
    "title": "„Femeia trebuie să poarte basma, nu șleapcă, nici fes” / VIDEO",
    "content": "Continuăm povestirile din satele Câmpiei Sorocii, în care femeile de la țară ne vorbesc despre basmalele lor preferate și rostul acoperământului pentru cap. După ce femeile din Hristici ne-au arătat moda de altă dată, de această dată Dorina Pahom din satul Slobozia-Vărăncău, ne-a vorbit la acest subiect.\n\nFemeia ne-a povestit despre prima șalincă în care a fost îmbrobodită de mama ei, basmalele primite de la fiică și noră, de ce trebuie să poarte fetele și femei broboade, ș.a.",
    "metadata": {
      "original_file": "Observatorul_0494.html"
    }
  },
  {
    "title": "În urma nenumăratelor invazii din perioada domniei lui Vasile-vodă, târgul Soroca părea să fie un sat ordinar.",
    "content": "După retragerea din Muntenia Vasile Lupu porneşte iarăşi pe drumul pribegiei, într-ajutor de la hatmanul Hmil, iar Timuş care de abia avu timp să-şi vadă soţia, se întoarce în Moldova în ajutorul lui socru-său.\n\n“Peste scurte dzile sosi veste – scrie Miron Costin – cum Timuş iară cu 9000 de oameni intră pre la Soroca în ţară”. Loviseră cazacii şi oamenii lui Vasile Vodă pe Grumadze căpitanul care era cu oastea sa în câmpia Sorocii. Trecând codrul pe la Cucoreni cazacii intrară în Suceava, unde se aflau Doamna Ecaterina cu fiul, cu rudele, cu boierii lui Vasile – Vodă. Ajutorul pe care a încercat să-l dea Timuş a fost nefast. El fu ucis de schija unui obuz din artileria condusă de Dumitru Wiszniwieski. Cetatea a fost cucerită – familia şi rudele lui Vasile Vodă au fost băgate în închisoare, iar cazacii zaporojeni, cu corpul neînsufleţit al lui Timuş Hmielniţki, au luat calea Nistrului spre Soroca.\n\nRuxanda născu după moartea soţului doi gemeni. Socrul ei, Bogdan Hmielniţki, îi dărui cetatea Raşcovului pe malul Nistrului în hotar cu ţinutul Sorocii. Mulţi peţitori i-au bătut pragurile, dar aşa şi nu s-a măritat. După ce Ştefăniţă, fratele Ruxandei, deveni domn în scaunul Moldovei Ruxanda fu chemată să se întoarcă la baştină, dar a refuzat mereu, cu îndârjire. Ştefăniţă a ajuns chiar cu oaste sub zidurile cetăţii Raşcovului ca s-o asedieze pentru a o întoarce pe Ruxanda în ţară. O zi, două, o săptămână, porţile rămâneau închise. Ceva ridicol, un frate împresurând pe sora-sa pentru a o scoate dintr-o cetate din care nu voia să iasă. Ştefăniţă plecă, iar Ruxanda rămăsese pe multă vreme acolo. Şi numai peste 20 de ani de la plecarea ei din ţară, când nu mai era nimeni în viaţă din familia lui Bogdan Hmielniţki, Ruxanda s-a întors la Deleni din ţinutul Botoşani – moşie primită în dar de la tatăl ei.\n\nÎn 1687, când oştile regelui polonez Ioan Sobieski, care se aflau în război cu turcii, au intrat în Moldova, devastând şi arzând satele Moldovei, Ruxanda s-a refugiat în Cetatea Neamţului, care atunci era mănăstire. Şi iată acolo, o mână de cazaci, conduşi de vecinul de moşie a Ruxandei, Vasile Krupenski, pune mâna pe cetatea-mănăstire, prădând-o şi o omorâi pe domniţa pe pragul uşii cheliei unde ea se ascunse. O soartă atât de vitregă şi tragică a uneia din cele mai frumoase fete din Moldova – domniţa Ruxanda.\n\nAşa a rămas Vasile – Vodă fără domnie, despărţit de doamna sa, de familie, de avere. Iar prietenia cu cazacii s-a risipit ca un castel din nisip. Rămas singur s-a retras cu hanul tătar în Crimeia, de unde după cum mărturiseşte solul tătar Asan la domnii români şi la principele Transilvaniei şi luat prizonier pe poloni lângă Ştefăneşti: “… Hanul a trimis pe domnul Vasile în Turcia deja ca prizonier, ceea ce hanul ar fi făcut la stăruinţele noului domn. Pereş aga şi vreo cincisprezece cazaci l-au dus pe Vasile în Turcia …Pe domnul Timuş nu l-au plâns nici hanul nici mârzacii: “A vrut la dracul, la el să se ducă!”\n\nAjuns la Poartă, domnul Moldovei Vasile Vodă Lupul din 1654 a stat un timp la Yedikule – fortăreaţă care în a două jumătatea a secolului al XVI-lea devine închisoare politică. Despre sfârşitul acestui domnitor destul de amănunţit a relatat Ion Neculce succesorul lui Miron Costin. “După ce s-au dus Vasile-Vodă la poartă, l-au închis turcii la Edicula. Şi-l pârâe domnul moldovenesc şi Racoţi, craiul ungurescu, şi sta tare asupra lui, să-i omoare împărăţia. Şi giuruie trii mii de pungi de bani. Iar Vasile-vodă îş perdusă toata nădejdea de viaţă”.\n\nŞi atunci – spune mai departe cronicarul Neculce – şi-a chemat toate slugile, pe care le avea pe lângă dânsul, acolo la Yedicule, şi şi-a împărţit întreaga avere lor. În caz de moarte avea să fie a lor , iar de nu aveau s-o întoarcă înapoi domnitorului. Vizirul a chemat la dânsul pe toţi paşii ce se aflau la Poartă şi a ţinut sfat cu ei “spunându-le de darul cela de trei mii de pungi de bani în schimbul vieţii lui Vasile-vodă. Toţi au căzut de acord să-i scurteze viaţa lui Vasile Lupu, şi numai unu din ei a spus că banii dăruiţi sânt destul de mulţi pentru a-i lua viaţa domnitorului Moldovei, dar la aşa împărăţie ca Turcia darul este prea mic şi trebuie să fie el de folos, dacă dau Gheorghe Ştefan şi Racoţi aşa bani. Doar ştiu cu toţii că acest om este harnic şi peste un timp poate fi de folos Porţii. Cei adunaţi la vizir l-au ascultat susţinându-l. A fost iertat Vasile vodă de împărăţie fiind lăsat liber. Curând se ivise posibilitatea de a se întoarce domn în Ardeal în locul lui Racoţi, dar a decedat.\n\nNecătând la moartea lui Timuş Hmielniţki Ţara Moldovei şi în continuare era ameninţată de invaziile acestor piraţi de uscat, care prin cruzimea lor semănau groază în populaţia paşnică a câmpiei Sorocii. Despre această stare de alertă a moldovenilor ne-o descrie renumitul călător sirian Paul de Alep care în 1654 trece prin Moldova lui Gheorghe Ştefan.\n\n“Vineri dimineaţa am plecat din nou şi am ajuns în satul … Trifeşti. Am străbătut acest ţinut cu groază şi în mare grabă că şi locuitorii spuneau: “Cazacii vin să ne jefuiască” şi ei trăiesc într-o spaimă necurmată. Toţi locuitorii din acest ţinut au fost luaţi în prinsoare de către tătari care au dat foc satelor lor, când au venit pe neaşteptate, în timpul lui Vasile (Lupu), după cum am mai spus (1650), pentru că hotarul Ţării tătăreşti (Dumnezeu s-o nimicească) este aproape de aici”. În urma nenumăratelor invazii cazaco-tătare din perioada domniei lui Vasile-vodă, distrugerilor suferite, târgul Soroca parcă să fie în ochii lui Paul Alep un sat ordinar.\n\nÎn 1657, prin vecinătatea Sorocii trece armata turco-tătară, sub conducerea lui paşa din Silistria, angajată în lupte pe teritoriul Poloniei. În rândurile ei se află şi vestitul călător turc Elvia Celebi, care ne-a lăsat o mică descriere a cetăţii şi a târgului Soroca:\n\n“Am ajuns la cetatea Sorocii de sub stăpânirea Moldovei. Aceasta este o cetate mică, zidită din piatră şi aşezată pe malul fluviului Nistru. Oraşul său se compune din vre-o mie de case (o cifră exagerată – 1772 la Soroca erau 171 de case şi bordeie – n.n.) acoperite cu trestie, având biserică, grădini şi vii astfel că este o cetate înfloritoare. La întoarcere din Polonia Soroca din nou l-a primit pe Elvia Celebi, care la informaţia de mai sus mai adaugă: “Am ajuns la cetatea Soroca, care se află sub ascultarea unui boier şi care e loc de vamă sub stăpânirea beiului Moldovei. În cinstea hanului s-a tras din tunuri şi s-au dat ospăţuri.”\n\nDupă domnia lui Vasile-vodă Lupu într-o perioadă de 31 de ani până la domnia lui Constantin Cantemir (25 iunie 1685 – 27 martie 1693) în scaunul domnesc de la Iaşi s-au perindat 14 domnitori care în mediu au domnit câte 2 ani. Gheorghe Ştefan, Gheorghe II Ghica, Constantin Basarab, Ştefăniţă Lupu, Istratie Dabija, Gheorghe Duca, Iliaş Alexandru, Ştefan Petriceico …\n\nNici unul din aceşti domnitori, buni sau răi, energici sau slabi, bogaţi sau săraci, de la acea stingere de domnie a lui Vasile-vodă nu mai puteau să aibă o activitate politică proprie, stăpânesc câteva luni de zile şi turcii îi înlocuiesc îndată. Soarta ţării noastre nu era hotărâtă de talentul, virtuţile sau munca lor, ci de împrejurările din afară, ce şi este ilustrat în scrisoarea lui Stanislav Radkiewicz către Ioan Cazimir, scrisă din Hănţeşti la începutul anului 1657: “Domnul Moldovei a scris lui Hmilniţki, temându-se de milostivirea sa hanul. Dar Hmielniţki i-a răspuns, că “acesta-i un fleac” – adică tătarii – “să treacă numai iarna, le cânt eu din cimpoi”. Şi că de bună seamă a trimis domnului 700 de cazaci ca să fie pe lângă el. În ceea ce priveşte intenţiile turcilor şi ale tătarilor din Crimeia, milostivirea sa hanul a scris o dată şi a doua oară împăratului turcesc, rugându-l ca Vasile Lupu voievodul să fie fin nou domn în această domnie; n-au încă un răspuns sigur, dar au nădejde, că-l vor aduce de bună seamă din nou în domnie.\n\nA fost desemnat (comandant) paşa de Silistria, care strânge deja oaste şi aşteaptă numai pe tătari înainte de sosirea verii, căci nogailor nu le-au rămas cai. Toate hergheliile le-au pierit, iar milostevirea sa hanul va porni cu toată oastea sa abia, abia pe la Sf. Gheorghe rusesc (23 aprilie), unindu-şi forţele cu paşa de Silistria în Moldova. Acolo oştile moldoveneşti, dacă se vor umili, le vor lua cu ei în Muntenia. Muntenii, de asemenea, dacă se vor umili, le vor lua şi oştile lor, dar socot că domnii, atât cel al Moldovei, cât şi cel al Munteniei, vor fi schimbaţi. Iar toate aceste forţe, adunându-se vor merge de-a dreptul în ţara lui Rakoczy (Transilvania), făgăduind s-o treacă prin foc şi sabie”.\n\nAnume în timpul acestei campanii a şi trecut Evlia Celebi pa la Soroca. Campania turco-tătară a fost cauzată de un mare război ce se începu pentru împărţirea Poloniei. Suedejii căutau să mai aducă regelui lor moştenirea lui Ioan Cazimir. Racoţi care avea şi el planuri asupra regatului vecin, se uni cu suiedejii şi Electorul de Brandenburg, un alt duşman al Poloniei, şi intră în Regat în iarna anului 1657.\n\nÎntre luptătorii lui Racoţi de voie sau de nevoie se aflau moldoveni şi munteni. Expediţia se termină printr-o groaznică nenorocire: ardelenii au fost înconjuraţi şi nimiciţi, o parte împreună cu Ioan Kemeny fură prinşi robi. Ştefan vodă din Moldova şi Constantin din Ţara Românească pierdură nu numai ostaşii trimişi să lupte în acele locuri străine, unde nu aveau nimic de cerut şi nimic de răzbunat, ci şi Domniile lor.\n\nDupă pierderea domniei Constantin încercă să-şi întoarcă Ţara Românească şi chiar Moldova, trecând Nistru la Soroca, întrând în luptă cu Ştefăniţă Lupu: “Şi aşea, tot într-acelaşi an, anul dintâi a domniei lui Ştefăniţă – vodă, toamna, au venit Constantin-vodă cu oaste căzăcească şi asupra lui Ştefăniţa – vodă… Înţelegând Ştefăniţă – vodă că trece Constantin-vodă Nistru la Soroca, au ieşit la Coiceni cu oastea sa ş-au pus tabără acolo …” (M. Costin).\n\nCitește începutul AICI . Va urma. \n\n Nicolae Bulat, fragment din cartea Județul Soroca: file de istorie (Editura ARC, 2000) publicat cu permisiunea familiei autorului și editurii.",
    "metadata": {
      "original_file": "Observatorul_0181.html"
    }
  },
  {
    "title": "Bătaie în dealul Sorocii: agresorul i-ar fi scos patru dinți cu un clește",
    "content": "Un bărbat de 32 de ani a fost reținut de polițiștii din Soroca după ce ar fi agresat fizic un alt bărbat de 45 de ani. Oamenii legii au stabilit că ieri, 5 iunie, pe o stradă din orașul Soroca între victima și agresor s-ar fi iscat un conflict care a generat în bătaie, informează Inspectoratul de Poliție Soroca .\n\nSuspectul i-ar fi aplicat victimei mai multe lovituri cu mâinile și picioarele pe diferite părți ale corpului, cauzându-i mai multe leziuni corporale. Victima a fost internată la spital, iar suspectul este reținut pentru 72 de ore. Pe acest caz a fost pornită o cauză penală pentru „Vătămarea intenţionată gravă a integrității corporale sau a sănătăţii” și pentru „Huliganism agravat” ne-a comunicat Svetlana Talpă, ofițer de presă al IP Soroca.\n\nTotodată PulsMedia scrie că „Agresorul i-a aplicat mai multe lovituri cu pumnii și picioarele, dar și cu o piatră în regiunea capului. Ulterior, individul a luat un clește cu care i-a scos victimei patru dinți”.\n\nPotrivit surselor, ar fi vorba despre un bărbat de 32 de ani. Dânsul fiind în stare de ebrietate, în urma unui conflict cu un bărbat de 45 de ani, fără un motiv întemeiat l-ar fi luat la pumni. Agresorul i-a aplicat mai multe lovituri cu pumnii și picioarele, dar și cu o piatră în regiunea capului. Ulterior, individul a luat un clește cu care i-a scos victimii patru dinți. Polițiștii și procurorii continuă să efectueze acțiuni procesual penale pentru stabilirea tuturor circumstanțelor.",
    "metadata": {
      "original_file": "Observatorul_0302.html"
    }
  },
  {
    "title": "Mihaela Zaim: ”Atunci când absolvești o școală, rămâne în memorie contrastul dintre prima și ultima zi…” / VIDEO",
    "content": "Mihaela Zaim a făcut până astăzi 3 școli: școala primară în satul de baștină Băxani, apoi gimnaziul din Șolcani, iar în acest an a absolvit Colegiul „Mihai Eminescu”. A fost una dintre cele mai active voluntare ale Centrului de Resurse pentru Tineri și Femei DACIA.\n\nA știut să găsească un echilibru între studiile la colegiu și activitățile în diferite proiecte. În plus, a reușit mereu să își dedice timp și pentru hobby-urile sale: pictura, fotografia, jurnalismul.\n\nMihaela planifica să-și continue studiile în afara țării. Totuși, pe ultima sută de metri, a decis să aplice la o universitate din Moldova. Ce a determinat-o la această schimbare, află în interviul realizat de Ecaterina Muntean.",
    "metadata": {
      "original_file": "Observatorul_0247.html"
    }
  },
  {
    "title": "Ziua Profesorului la liceul „Ion Creangă”: Recunoștință, muzică și flori / VIDEO",
    "content": "Elevii de la Liceul „Ion Creangă” din Soroca și-au felicitat profesorii cu prilejul Zilei Profesionale a Pedagogului. Viitorii absolvenți, elevii claselor a XII au organizat un eveniment special pentru a-și exprima recunoștința față de cei care le sunt ghizi pe drumul cunoașterii.\n\nLiceu a răsunat de muzică și voie bună, iar elevii au oferit flori și multe cuvinte de apreciere pentru efortul, răbdarea și devotamentul profesorilor.\n\nReportaj video realizat în cadrul proiectului Jurnaliștii Civici, de la „Observatorul de Nord”, dacă vrei să faci parte din echipa noastră, ne poți scrie AICI .",
    "metadata": {
      "original_file": "Observatorul_0139.html"
    }
  },
  {
    "title": "Astăzi este hram în trei sectoare ale municipiului Soroca și în cinci sate din raionul nostru",
    "content": "Astăzi, ortodocșii îl cinstesc pe stil vechi pe Sfântul Dumitru cel Mare Izvorâtorul de mir . În raion sunt câteva biserici care poartă acest hram, inclusiv cea mai veche din Soroca, iar în cinci localități este și hramul satului. Este vorba de satele Alexandru cel Bun, Dumbrăveni, Lugovoe, Ruslanovca, Vanțina Mică și în fostul sat Bujorăuca, astăzi parte a municipiului Soroca . Până la sfârșitul anului vom mai avea hram încă în 11 sate din raion.\n\nPentru a ajuta oamenii să știe când au ocazia de a merge în vizită la rude, prieteni sau colegi, Redacția ziarului “Observatorul de Nord” publică anual calendarul actualizat cu toate hramurile din raionul Soroca.",
    "metadata": {
      "original_file": "Observatorul_0093.html"
    }
  },
  {
    "title": "„Oameni cari au fost”… și rămân – Vladimir Tcaci (8 iunie 1952 – 24 mai 2004) / VIDEO",
    "content": "În afară de superba sa operă, Nicolae Iorga ne-a lăsat și numeroase aserțiuni cu sens profund. Nu poți să nu le folosești atunci când crezi că este momentul potrivit. Mă frământam la gândul cu ce aș putea începe sau ce aș putea scrie în amintirea unui Om „cari a fost” – istoricul Vladimir Tcaci. Grație lucrărilor pe care acesta ni le-a lăsat, a felului său de a fi cât i-a fost dată suflarea, pe bună dreptate, lui i se pot atribui aceste cuvinte ale marelui corifeu.\n\nIntenția pe care o urmăresc este modestă. Mi-am dorit ca bunul nume, viața și activitatea lui Vladimir Traci să nu rămână în umbra uitării. Evenimentul simbolic – împlinirea a 60 de ani de la nașterea sa – l-am considerat un prilej oportun pentru a ne aminti despre acela care ne-a fost coleg și prieten apropiat. Este greu să evoci în câteva crâmpeie o persoană la care ai ținut și care a plecat „în lumea celor drepți” atât de timpuriu – la doar 52 de ani neîmpliniți. Personal, l-am cunoscut acum două decenii în urmă… Era în toamna anului 1991, când, fiind înscris la studii de doctorat, am devenit coleg cu Vladimir Tcaci în cadrul Secției de istorie medie a Institutului de Istorie al Academiei de Științe a Republicii Moldova. De atunci, pe tot parcursul anilor care au urmat, Vladimir s-a manifestat ca un coleg principial, un om onest și un profesionist. Era gata să-ți vină în ajutor atât cu sfatul, cât și cu fapta. Oricare ar fi fost cererea, fie discuția unui articol, fie a unei monografii, oriunde s-ar fi aflat, acasă, la serviciu sau internat în spital, el a știut mereu să găsească cuvântul potrivit și să te încurajeze, să-ți acorde suport moral. Știa cum să împartă și bucuria succesului, și clipele de tristețe.\n\nCred că nu voi greși dacă voi afirma că nu există istoric, atât în spațiul „de la Nistru pân-la Tisa”, cât și din alte regiuni mai îndepărtate, interesat de relațiile politice internaționale ale Principatelor Dunărene în secolul al XVIII-lea, care nu ar fi citit scrierile ieșite de sub condeiul istoricului Vladimir Tcaci. Deși a reușit să publice o serie de articole, studii, recenzii și o monografie, să participe la un șir de conferințe, să țină lecții publice și să prezinte la radio rezultatele investigațiilor sale, boala care i-a curmat viața l-a lăsat neîmplinit profesional, iar potențialul lui intelectual a rămas nevalorificat. Experiența pe care a acumulat-o în decenii, materialele inedite pe care le-a descoperit în arhivele și bibliotecile din țară și de peste hotare îi înscriu numele printre remarcabilii istorici care și-au adus contribuția la scrierea istorică românească.\n\nVladimir Tcaci a fost originar dintr-un vechi sat răzeșesc situat în lunca bătrânului Nistru, Cureșnița, din județul Soroca. Născut într-o zi de la începutul verii, la 8 iunie 1952, viitorul istoric i-a avut drept părinți pe moldoveanca Lidia Revenco (bunicul – Nicolae Revenco era din satul Cureșnița, căsătorit cu Fănuța din satul Șeptelici) și ucraineanul Ivan Ignatevici Tcaci din satul Flămânda de peste Nistru (azi Оксанівка din raionul Iampol, regiunea Vinița – nota Vlad Mischevca). Ciclul gimnazial, cum am spune noi în prezent, sau școala de opt ani, cum era în acele timpuri, l-a absolvit în satul natal. Studiile medii le-a continuat în orașul Soroca. La vârsta de doar 17 ani, în anul 1969, Vladimir a fost admis la Facultatea de Istorie a Universității de Stat din Moldova, pe care a absolvit-o cu succes în 1974. A făcut serviciul militar în calitate de ofițer, când a și infectat o boală, ce i-a afectat întreaga-i viață (hepatita). Cariera profesională a tânărului istoric a început ca învățător într-un sat din apropiere de baștina sa – satul Șeptelici. Apoi, pentru o scurtă perioadă de timp, între 1976 și 1979, a condus o bază turistică pentru copii din orașul Soroca. Tot în această veche urbe de pe Nistru, Vladimir Tcaci a făcut primii pași pe calea cercetării științifice, fiind angajat în calitate de colaborator științific superior la Muzeul Ținutului Natal din localitate.\n\nCalitățile de cercetător și le-a dezvoltat mai apoi la Institutul de Istorie al Academiei de Științe, unde a devenit doctorand în anul 1979. De la sosirea sa la această instituție până la decesul prematur în luna mai 2004, Vladimir Tcaci a consacrat 25 de ani de activitate muzei Clio. Se poate afirma că prin munca sa și devotamentul său față de cercetare el a contribuit la consolidarea autorității și prestigiului Academiei de Științe a Moldovei, în special a Secției de istorie medie. Acolo, el a parcurs succesiv treptele academice, de la laborant superior la șef al acestei secții. Acum un deceniu în urmă, pe când exercita funcția de șef de secție interimar, dr. Vladimir Tcaci a fost primul specialist din cadrul Academiei de Științe a Moldovei care a susținut promovarea concepției nepolitizate a periodizării istoriei universale. Astfel, Secția de istorie medie a Institutului de Istorie al AȘM s-a întrunit la 20 februarie 2002 într-o ședință specială pentru a discuta problema în cauză. În urma dezbaterilor care au avut loc, membrii Secției s-au pronunțat în favoarea inițiativei colegilor de la Universitatea Pedagogică de Stat „Ion Creangă” de a introduce în învățământul și cercetarea istorică din Republica Moldova acea periodizare a istoriei universale (medii și moderne) care a fost acceptată atât de istoriografia occidentală, cât și de cea din Europa de Est. Regretabil este faptul că până în prezent, chiar și după două decenii de la prăbușirea URSS, în învățământul istoric preuniversitar și universitar din Republica Moldova a rămas valabilă periodizarea impusă de Iosif Stalin în anul 1934. În pofida faptului că s-au adus argumente, s-au organizat mese rotunde și conferințe pe acest subiect, deocamdată unica excepție este Facultatea de Istorie și Etnopedagogie a Universității „Ion Creangă” din Chișinău, care, deopotrivă cu alte facultăți de profil din Vest și Est, a introdus conceptul de „istorie modernă timpurie” și, respectiv, realizează educația istorică în baza unui cadru cronologic adecvat al istoriei universale. Tot la Institut el a susținut, în anul 1998, teza de doctor în științe istorice, avându-l în calitate de conducător științific pe dr. hab. Demir M. Dragnev.\n\nPrincipala problemă de cercetare a dr. Vladimir Tcaci a fost modul în care au evoluat relațiile internaționale din Europa de Sud-Est sub impactul expansiunii Rusiei în direcția Balcanilor. O atenție deosebită a fost acordată influenței acestor procese și evenimente asupra Țării Moldovei în perioada modernă timpurie. În vizorul său de investigație științifică s-au găsit mai multe subiecte, printre care: locul Moldovei în cadrul războiului ruso-turc din anii 1768-1774 și politica curții domnești de la Iași în timpul ocupației militare ruse a Principatelor Dunărene în anii 1770-1774; atitudinea populației față de ostilitățile ruso-turce; consecințele Păcii de la Kuciuk-Kainargi pentru țările românești și altele.\n\nVladimir Tcaci este coautorul unei importante publicații consacrate tratatului de pace semnat la București la 16/28 mai 1812 între Imperiul Otoman și Imperiul Rus, prin care s-a încheiat războiul ruso-turc din anii 1806-1812. Simbolice în acest context sunt două fapte: mai întâi de toate, textul acestui document a fost publicat pentru prima oară integral în limba rusă într-o ediție academică din RSSM în momentul în care URSS își trăia ultimele clipe de existență; apoi, articolul de referință a apărut în chiar primul număr al noii reviste academice a Institutului de Istorie (azi, Institutul de Istorie, Stat și Drept) – Revista de istorie a Moldovei. Însă cel mai mare succes l-a realizat publicând monografia Moldova în relațiile politice internaționale (1763-1774), apărută în Colecția istorică la Editura Civitas în anul 1999.\n\nDr. în istorie Vladimir Tcaci a fost pasionat nu doar de relațiile internaționale din secolul al XVIII-lea. Viața, activitatea și destinul unor personalități, pe cât de remarcabile, pe atât de dramatice, din istoria politică a elitei românești din secolul al XVIII-lea au fost și ele în aria cercetărilor sale. Aici ar putea fi menționate studiile consacrate lui Grigore Alexandru III Ghica (domn al Moldovei în 1764-1767, 1775-1777) și lui Constantin Moruzi. În aceeași temă se înscrie și seria de portrete istorico-politice ale unor voievozi și domni ai Țării Moldovei până la unirea Principatelor din anul 1859. Publicate într-un studiu enciclopedic sub genericul „Domnii Țării Moldovei”, aceste articole, ca și întreaga ediție la care a fost secretar al colectivului de autori, au constituit, cu mare regret, ultimele crâmpeie academice lăsate de acest istoric.\n\nAnii de muncă asiduă, etica profesională pe care Vladimir Tcaci a manifestat-o și a demonstrat-o nepărtinitor în orice împrejurări, alături de dragostea sa față de cercetarea istorică, dar și lupta îndelungată pe care a purtat-o împotriva incurabilei boli – toate i-au adus respectul colegilor de breaslă. Am vorbit ultima dată cu Vladimir Tcaci la telefon. Era luna aprilie sau mai 2004. El, acasă, la Chișinău, în așteptarea unei intervenții chirurgicale, eu, departe, în SUA, aflat la un stagiu de cercetare. Convorbirea s-a petrecut doar cu câteva săptămâni înainte de a i se tăia suflarea…, dar și atunci era optimist și dornic de viață. Numele său a obținut prestigiu în domeniu și recunoștința celor care au avut ocazia să-l cunoască personal și să lucreze împreună cu el – cel „cari a fost” și rămâne VLADIMIR TCACI.",
    "metadata": {
      "original_file": "Observatorul_0355.html"
    }
  },
  {
    "title": "Cetatea Soroca – Eldorado arheologic",
    "content": "Multe va vedea călătorul la Soroca, dar şi mai multe va afla cel dornic de a cunoaşte, fiindcă anume el va simţi ritmul intens al acestui sfârşit de secol şi mileniu, alte ritmuri: cele ale secolelor apuse; va avea posibilitatea să se apropie de viaţa strămoşilor noştri îndepărtaţi, va simţi respiraţia epocilor trecute.\n\nEldorado arheologic, o nesecată comoară de relicve valoroase ale trecutului şi printre ele o perlă a arhitecturii medievale – cetatea Soroca.\n\nZeci de ani această măreaţă cetate atrage prin misterul ei ascuns între pereţii reci de piatră. Mulţi cercetători ai plaiului moldav şi-au făcut popas sub zidurile ei. În 1968 Ministerul Culturii al R.S.S.M. primeşte o hotărâre de a continua investigaţiile arheologice începute la sfârşitul anilor 50 şi de a restaura parţial cetatea.\n\nPrima pagină în anii 20 a fost citită de profesorul Radu Vulpe, prin mici cercetări şi restaurări. Ştafeta a fost primită mai apoi de Academia de Ştiinţe a R.S.S.M.\n\nÎn urma investigaţiilor efectuate de doctorul în istorie Gheorghe Cebotarenco au fost scoase la lumina zilei multe detalii în construcţia cetăţii, etapele de construcţie şi reconstrucţie a ei de către polonezi după 1684. Obiectele descoperite au permis de a învia acele momente din viaţa şi lupta strămoşilor noştri, ce-au stat de strajă la hotar, ducând o viaţă de toate zilele cu bucuriile şi amărăciunile ei. Obiectele descoperite ne frapează prin numărul şi felul lor.\n\nColecţia conţine monede turceşti, polone, ruseşti de aur, argint şi aramă. Monede aduse în târgul Soroca din josul şi susul Nistrului. De pe ele ne privesc chipurile acelor a căror lăcomie se năpustea nu odată asupra Moldovei – Ştefan Batori, Ioan Cazimir, Abdul Hamid I, Elizaveta Petrovna. Lulelele din lut mai ţin în sine mirosul de tutun a celor ce au apărat cetatea, cît şi a celor ce s-au izbit de tăria zidurilor şi apărătorilor ei. Pocale din sticlă, ulcioare din lut, cupe ce ridicau vin roşu şi spumos în cinstea biruinţelor. Ceramică originală, obiecte de fier, ce vorbesc despre măiestria meşteşugarilor din Soroca şi împrejurimi.\n\nDe sub stratul de funigine au ieşit la suprafaţă diferite desene, inscripţii făcute de cei ce au construit şi au stat de veghe la hotar – Iacop, Gligor, Vasile şi a căror arme de luptă vor fi găsite sub zidurile cetăţii – topoare de luptă, vârfuri de suliţe şi săgeţi, ghiulele…\n\nCitește începutul AICI . Va urma. \n\n Nicolae Bulat, fragment din cartea Județul Soroca: file de istorie (Editura ARC, 2000) publicat cu permisiunea familiei autorului și editurii.",
    "metadata": {
      "original_file": "Observatorul_0210.html"
    }
  },
  {
    "title": "Contrabandă la Soroca cu 900 de pachete de țigări, 19 sticle de coniac și 18 de sticle de rachiu",
    "content": "Un caz de contrabandă cu produse accizabile și bunuri fără acte de proveniență a fost finalizat în instanță, conducând la aplicarea unei amenzi și confiscarea specială a bunurilor implicate. Judecătoria Soroca a stabilit o amendă de 3.000 de lei, iar toate produsele confiscate au fost trecute în proprietatea statului.\n\nÎn cadrul unei ședințe de judecată desfășurate pe 16 ianuarie 2025, un bărbat a fost găsit vinovat de transportul ilegal al unor produse accizabile și a altor bunuri fără acte justificative, încălcând prevederile legale în vigoare. Incidentul a avut loc la data de 22 octombrie 2024, când bărbatul a fost oprit de autorități în timp ce transporta 900 de pachete de țigări, 19 sticle de coniac, 18 de sticle de rachiu, mai multe recipiente de alcool fără denumire și diverse produse alimentare.\n\nPotrivit materialelor din dosar, bunurile transportate nu aveau acte de proveniență, încălcând astfel prevederile Codului Contravențional și alte reglementări guvernamentale. De asemenea, inculpatul a recunoscut vina și a solicitat examinarea cauzei în lipsa sa, ceea ce a fost permis de instanță.\n\nInstanța a decis aplicarea unei amenzi în valoare de 3.000 de lei, cu posibilitatea achitării a jumătate din sumă în termen de trei zile lucrătoare, conform legislației. În plus, toate bunurile confiscate, recunoscute ca fiind corpuri delicte, au fost trecute în proprietatea statului.",
    "metadata": {
      "original_file": "Observatorul_0007.html"
    }
  },
  {
    "title": "Oxana Indricean: Despre integrarea copiilor cu Sindromul Down în sistemul educațional al raionului",
    "content": "Astăzi, în întreaga lume, este marcată Ziua Copiilor cu Sindromul Down. Sloganul acestei zile, „Terminați cu Stereotipurile”, este o chemare puternică la eliminarea prejudecăților, este un apel la solidaritate și sprijin pentru acești copii, care merită să fie acceptați și apreciați.\n\nOxana Indricean, în calitate de șef al Structurii Teritoriale de Asistență Psihopedagogică Soroca, ne-a oferit informații despre situația actuală a copiilor cu Sindromul Down în raion. În prezent, există 12 copii înregistrați cu acest sindrom, provenind din șapte localități diferite. Dintre aceștia, patru sunt de vârstă preșcolară și opt sunt de vârstă școlară. Toți acești copii sunt înscriși și frecventează instituțiile de învățământ.\n\nCopiii cu sindromul Down beneficiază de serviciile Cadrelor Didactice de Sprijin din școli și sunt îndrumați metodologic de către specialiștii din cadrul Structurei Teritoriale de Asistență Psihopedagogică Soroca. În plus, în instituțiile de învățământ din Soroca acești copiii beneficiază de servicii logopedice și psihologice.\n\nOxana Indricean, ne povestește că acești copii iubesc îmbrățișările, de aceea le recomandă ca pe o modalitate eficientă de a transmite afecțiune și de a stabili conexiuni emoționale.\n\nÎn acest context, președinta Republicii Moldova, Maia Sandu, a venit cu un mesaj în care îndeamnă cetățenii, în loc de stereotipuri și incluziune, în locul separării, să fie mai toleranți.\n\n„Să ne inspirăm de la bunătatea copiilor și adulților cu sindromul Down și să le susținem pasiunile, să le descoperim curiozitățile și să îi ajutăm să viseze.\n\nÎndemn părinții să discute cu propriii copii despre prietenie și nediscriminare – e și acesta un mod prin care ne transformăm țara. Încurajez școlile să devină spații mai incluzive, în care toți copiii au șansa să lege prietenii și în care toți copiii au acces la cunoaștere – diferiți, dar egali. Vă îndemn pe toți să alegem să devenim, împreună, mai buni” , a transmis șefa statului, într-un mesaj de Ziua Mondială a persoanelor cu Sindromul Down.\n\nDe asemenea, premierul Dorin Recean a îndemnat să valorificăm diversitatea, amintind în mesajul său de prietenia pe care o are cu Beatrice, pe care a cunoscut-o la „ABC-darul Egalități”.\n\n„M-a cucerit prin zâmbetul molipsitor și dragostea sa pentru oameni și cărți. Beatrice este o sursă de inspirație pentru noi toți. Ea ne învață că suntem diferiți și că trebuie să valorificăm diversitatea noastră. Ziua Internațională a Sindromului Down, pe care o marcăm astăzi, ne reamintește că trebuie să ne susținem și să creăm un mediu mai sigur, cu oportunități egale pentru dezvoltarea și bunăstarea tuturor persoanelor” , a transmis prim-ministrul într-o postare pe pagina sa de Facebook.",
    "metadata": {
      "original_file": "Observatorul_0457.html"
    }
  },
  {
    "title": "Un sorocean a fost prins cu un permis de conducere fals, cumpărat cu 300 euro",
    "content": "Un locuitor din Soroca a fost condamnat recent la 120 de ore de muncă neremunerată în folosul comunității după ce a fost prins folosind un permis de conducere fals. Incidentul s-a petrecut la 21 iunie 2024, când inculpatul a fost oprit pentru un control de rutină în municipiul Soroca. Permisul de conducere prezentat, aparent emis de autoritățile din România, s-a dovedit a fi fals în urma expertizei tehnico-științifice.\n\nPotrivit instanței, inculpatul a obținut permisul contra sumei de 300 de euro de la o persoană neidentificată în municipiul Chișinău, fără a urma cursurile sau examenele necesare pentru obținerea legală a documentului. În urma expertizei, s-a stabilit că permisul era confecționat cu ajutorul unei imprimante de tip InkJet, necorespunzând calitativ modelului original.\n\nÎn cadrul procesului, inculpatul și-a recunoscut vina și a cooperat cu autoritățile, solicitând să fie judecat pe baza probelor deja administrate în faza de urmărire penală. Instanța a decis aplicarea pedepsei cu muncă în folosul comunității, subliniind gravitatea utilizării documentelor false, dar ținând cont și de faptul că inculpatul nu avea antecedente penale.",
    "metadata": {
      "original_file": "Observatorul_0142.html"
    }
  },
  {
    "title": "Vremea în Soroca: Prognoza meteo pentru vineri, 14 iunie 2024",
    "content": "Astăzi, vremea va continua să fie ploioasă în nordul țării. La Soroca, cerul va fi predominant înnorat, iar temperaturile diurne se vor încadra în jurul valorii de 18 grade Celsius. Noaptea, temperaturile vor scădea cu două grade, ajungând la aproximativ 16 grade Celsius.",
    "metadata": {
      "original_file": "Observatorul_0284.html"
    }
  },
  {
    "title": "Teatrul „Veniamin Apostol” și Liceul Teoretic „Petru Rareș” au pus la cale o Minune / VIDEO",
    "content": "Atunci când fiecare face ce-i mai bun la locul său, e frumos, dar când oamenii se unesc, apar minunile. „Minunea ești chiar tu” este un spectacol născut din unirea celor care făuresc frumosul – Teatrul „Veniamin Apostol” și a celor care cultivă spirite – Liceul Teoretic „Petru Rareș”.\n\nPetre Popa, Directorul Teatrului „Veniamin Apostol” și Cristina Prisacari-Ilieș, directoarea Liceului Teoretic „Petru Rareș”, au pus la cale crearea Cercului „Teatrul Poetic” cu actori începători, majoritatea fiind de la această instituție de învățământ. Și una este a crea, dar cu totul alta a menține, a dezvolta, a continua cele începute.\n\nTimp de mai bine de o lună junii actori au jucat spectacolul „Minunea ești chiar tu” în fața elevilor și profesorilor de la instituțiile de învățământ din municipiul Soroca, dar și din satele Volovița, Cosăuți, Hristici, Zastânca, Șolcani, Pîrlița, Șeptelici și Bădiceni.",
    "metadata": {
      "original_file": "Observatorul_0400.html"
    }
  },
  {
    "title": "Soroca a găzduit astăzi Forumul Anual al Democrației Locale",
    "content": "Centrul de Resurse pentru Tineri și Femei DACIA din Soroca a găzduit astăzi Forumul Anual al Democrației Locale, un eveniment crucial pentru promovarea transparenței și consolidarea participării comunitare în procesul decizional. Experți, primari, secretari ai consiliilor locale, studenți, profesori și membri ai societății civile s-au reunit pentru a analiza progresele din ultimul an și a stabili direcțiile pentru viitor.\n\nÎn deschiderea forumului, a fost prezentat un bilanț al activităților desfășurate de Consiliul pentru Participare din raionul Soroca. Accentul a fost pus pe inițiativele care au facilitat accesul cetățenilor la informații și la procesele decizionale. „Asigurarea transparenței decizionale nu este doar o obligație legală, ci și o condiție esențială pentru participarea activă a comunităților,” au subliniat organizatorii.\n\nUn moment esențial al reuniunii l-a constituit prezentarea raportului privind costurile netransparenței decizionale. Documentul a scos la iveală impactul economic și social negativ generat de lipsa transparenței în cadrul Consiliului Raional Soroca. Studiul a evidențiat pierderile financiare, dar și scăderea încrederii cetățenilor în administrația locală, semnalând necesitatea unor măsuri concrete pentru remedierea acestor deficiențe. Forumul s-a încheiat cu o sesiune interactivă de întrebări și răspunsuri, în cadrul căreia participanții au propus soluții pentru îmbunătățirea transparenței și a implicării comunitare. Ideile vehiculate au inclus digitalizarea proceselor administrative, organizarea de consultări publice regulate și crearea unor mecanisme clare de monitorizare a deciziilor luate.\n\nForumul Anual al Democrației Locale a reconfirmat importanța transparenței decizionale pentru consolidarea încrederii și cooperării la nivel local. Evenimentul a demonstrat că implicarea activă a cetățenilor este cheia unui proces decizional eficient, în beneficiul întregii comunități.\n\nAmintim că secretariatul Consiliului pentru Participare din raionul Soroca este gestionat de Centrul de Resurse pentru Tineri și Femei DACIA, în cadrul Proiectului „Facilitarea participării civice în procesul decizional”. Acest proiect este implementat cu sprijinul Fundației Est-Europene, din resursele oferite de Biroul de Cooperare al Elveției și Suedia.",
    "metadata": {
      "original_file": "Observatorul_0050.html"
    }
  },
  {
    "title": "Rezultate preliminare: Soroca spune NU Uniunii Europene?!",
    "content": "fondat la 3.11.1998, înregistrat la Camera Înregistrărilor de Stat, membru al Asociaţiei Presei Independente afiliate WAN (Organizaţiei Internaţionale a Ziarelor) din anul 1999, este primul ziar din câmpia Sorocii, care este inclus în Catalogul ÎS \"Poşta Moldovei\", apare în limba română",
    "metadata": {
      "original_file": "Observatorul_0115.html"
    }
  },
  {
    "title": "Antrenamente ”Fulger” cu stres și dureri de inimă la Soroca",
    "content": "Astăzi, în orele dimineții, redacția „Observatorului de Nord” a fost contactată de câțiva cititori din partea de deal a municipiului Soroca, care și-au exprimat îngrijorarea în legătură cu bubuiturile și zgomotele ce se auzeau.\n\nLumea era nedumerită și ne întreba ce se întâmplă. Cetățenii care mergeau la serviciu și elevii care se îndreptau spre școală priveau cu îngrijorare la militarii observați în preajma Colegiului Agricol.\n\nAm încercat să liniștim spiritele, presupunând că informațiile din presă despre faptul că Brigada de poliție cu destinație specială „Fulger” desfășoară astăzi exerciții tactice în nordul Republicii Moldova se referă inclusiv la Soroca.\n\nNici acum oamenii nu se pot liniști, deoarece mulți au trăit stări de șoc.\n\nÎn legătură cu aceste sesizări i-am contactat pe responsabilii de la ”Fulger”. Ofițerul de serviciu, ne-a oferit următoarea informație: „Noi avem antrenamente zilnic, conform programului de lucru și graficului stabilit. Nu putem să informăm pe fiecare în parte. Anunțul a fost făcut pe rețelele sociale, menționând că ‘Fulgerul’ va avea antrenamente.",
    "metadata": {
      "original_file": "Observatorul_0396.html"
    }
  },
  {
    "title": "Campania ”Denim Day” la liceul ”Ion Creangă” un semn de sensibilizare împotriva violenței / VIDEO",
    "content": "În semn de solidaritate și ca răspuns la cazul tragic al Anei-Maria , elevii de la Liceul Teoretic ”Ion Creangă” din Soroca s-au alăturat campaniei de sensibilizare ”Denim Day”.\n\nPrin această inițiativă, tinerii fac apel la autorități să intensifice eforturile de combatere a violenței împotriva femeilor. Aceasta este o chemare la acțiune, subliniind necesitatea unor măsuri concrete și eficiente pentru a proteja drepturile și siguranța tuturor femeilor.\n\nReportaj realizat în cadrul proiectului Jurnaliștii Civici, de la „Observatorul de Nord”, dacă vrei să faci parte din echipa noastră, ne poți scrie AICI .",
    "metadata": {
      "original_file": "Observatorul_0379.html"
    }
  },
  {
    "title": "60 persoane vulnerabile din Soroca vor avea parte de alimentație gratuită în cantinele sociale",
    "content": "Primăria municipiului Soroca a aprobat listele cu persoanele social-vulnerabile care vor beneficia de alimentație gratuită în cantinele sociale din oraș în luna ianuarie 2024. Decizia a fost oficializată prin dispoziția primarului Lilia Pilipetchi din 18 decembrie 2024.\n\nÎn baza dispoziției nr. 047-2/631, administrația locală din municipiul Soroca a aprobat două liste distincte ale beneficiarilor care se confruntă cu vulnerabilități sociale. Aceștia vor primi mese gratuite în două cantine sociale gestionate de ÎI „E. Stavița” și ÎI „Groza Victor”.\n\nListele includ 60 de persoane din mai multe categorii sociale, precum: pensionari, persoane cu dizabilități severe și medii, membri ai familiilor numeroase, copii din medii defavorizate. Această inițiativă reflectă eforturile administrației locale din Soroca de a sprijini categoriile defavorizate și de a asigura un minim de siguranță alimentară pentru cei mai vulnerabili cetățeni ai orașului. Decizia intră în vigoare în luna ianuarie.",
    "metadata": {
      "original_file": "Observatorul_0046.html"
    }
  },
  {
    "title": "4 luni de închisoare pentru un deținut din Soroca care a omorât o pisică cu deosebită cruzime",
    "content": "Ieri, judecătorii din Soroca au pronunțat sentința în privința unui deținut al Penitenciarului nr.6 Soroca, care a fost condamnat la încă 4 luni de închisoare.\n\nPotrivit materialelor dosarului, el se face vinovat pentru faptul că a ucis cu o cruzime deosebită o pisică. Totul s-a produs la data de 5 decembrie 2023, când deținutul a prins o pisică care a pătruns în celulă printre gratiile metalice de la fereastră.\n\nAstfel, individul a luat o lingură și o periuță de dinți, pe care le-a înfipt în ochii animalului. Fiind audiat, acesta și-a recunoscut vina, iar explicația a fost că a omorât pisica deoarece l-a trezit din somn.\n\nDe menționat că bărbatul a fost condamnat în anul 2012 la 15 ani de închisoare pentru omor. De asemenea, acesta a fost anterior tras la răspundere pentru nesupunerea cerințelor administrației penitenciarului.\n\nAmintim că azi în întreaga lume este marcată Ziua animalelor fără stăpân, o sărbătoare dedicată problemei animalelor de companie pierdute și abandonate. În această zi, este important să reflectăm asupra soartei pisicilor și câinilor care rămân fără adăpost și să încercăm să le ajutăm să supravețuiască.\n\nÎn această zi este important să vorbim cu copiii despre cât de necesar este să ne asumăm responsabilitatea pentru cei pe care i-am domesticit.",
    "metadata": {
      "original_file": "Observatorul_0416.html"
    }
  },
  {
    "title": "VOX – Reflecții după referendum: „UE investește mult în Republica Moldova” / VIDEO",
    "content": "La 20 octombrie am avut de ales între a continua calea europeană, sau a mai sta pe loc vreo 30 de ani. Din fericire balanța celor care nu au fost cumpărați și au spus Da, Uniunii Europene a fost mai mare, inclusiv datorită concetățenilor noștri din diasporă.\n\nAm rugat mai mulți soroceni să ne vorbească despre care vor fi beneficiile aderării la UE, dacă vom continua și nu ne vom opri la mal.",
    "metadata": {
      "original_file": "Observatorul_0103.html"
    }
  },
  {
    "title": "„Nuntă la Palat”: PSRM și Platforma DA își oficializează relația la Soroca",
    "content": "În luna mai, va avea loc o nouă ședință ordinară a Consiliului Raional Soroca. Printre proiectele de pe ordinea de zi este și cea cu privire la constituirea alianței PSRM și Platforma DA.\n\nCele două fracțiuni au anunțat la începutul mandatului că au creat o alianță, care a și votat conducerea raionului Soroca. Dar era nevoie pentru a schimba „concubinajul” în „mariaj” de o decizie la nivel de consiliu.\n\nL-am contactat pe Veaceslav Rusnac, președintele Raionului Soroca, promovat de fracțiunea din care fac parte consilierii PSRM și PCRM, pentru a afla mai multe detalii, dar deocamdată acesta ne ține în „lista neagră”, apelul fiind tradițional, blocat. Iurie Tănase, vicepreședintele raionului Soroca, ales din partea Platformei DA, ne-a spus că de fapt nu e nimic nou, doar se formalizează alianța din acest mandat și că așa prevede legea.",
    "metadata": {
      "original_file": "Observatorul_0380.html"
    }
  },
  {
    "title": "FOTOGRAFIA ZILEI: Sărbătoare și pe scena de la „Veniamin Apostol” – azi e Ziua Mondială a Teatrului!",
    "content": "Ai fotografiat ceva deosebit și vrei ca imaginea să fie apreciată de cât mai multă lume? Ai surprins cu telefonul o problemă și vrei ca autoritățile să afle de ea? Atunci rubrica FOTOGRAFIA ZILEI de pe www.observatorul.md este locul perfect pentru imaginea ta. Trimite-ne imaginea ta pe facebook.com/observatorul.md și descrie când, unde și în ce context a fost făcută, iar noi vom avea grijă să o promovăm ca să ajungă la cât mai mulți oameni.",
    "metadata": {
      "original_file": "Observatorul_0441.html"
    }
  },
  {
    "title": "Doi bărbați au furat televizorul unei femei din Soroca și au băut banii, doar unul dintre hoți va sta la închisoare",
    "content": "La 22 august 2024, doi bărbați au pătruns în locuința unei femei din Soroca și au sustras un televizor de model „Toshiba”, cauzând o pagubă de 6500 lei. Ambii inculpați și-au recunoscut vina, iar recent instanța a luat în considerare declarațiile acestora și ale martorilor. În timpul anchetei, s-a constatat că banii obținuți din vânzarea televizorului au fost folosiți pentru băuturi alcoolice.\n\nÎn cadrul procesului, partea vătămată, a declarat că nu are pretenții materiale sau morale față de inculpați, solicitând încetarea procesului. Aceasta a fost motivată de reconcilierea părților și lipsa unor antecedente penale relevante pentru unul dintre ei. Pe de altă parte, celălalt cetățean implicat în furt, cu un istoric de infracțiuni similare și antecedente penale active, nu a beneficiat de circumstanțe atenuante suficiente pentru a evita pedeapsa. Judecătoria Soroca a decis condamnarea sa la un an de închisoare într-un penitenciar de tip semiînchis, subliniind necesitatea pedepsei ca mijloc de corectare și prevenire.",
    "metadata": {
      "original_file": "Observatorul_0011.html"
    }
  },
  {
    "title": "Concert aniversar astăzi la Soroca cu „Band-Orchestra”, Gabriel Nebunu, Nobil-Band, Tamara Boboc-Coșciug, Oxana Stati, Luminița Bazic și mulți alții / VIDEO",
    "content": "Astăzi, de la ora 17:00, la Palatul de Cultură din Soroca va avea loc concertul aniversar susținut de „Band-Orchestra” Consiliului Raional Soroca. Cu invitați de seamă și un repertoriu îndrăgit de publicul sorocean, evenimentul se anunță a fi unul deosebit pentru viața culturală a Sorocii.\n\nÎn ultimii cinci ani colectivul a reușit să se afirme pe piața muzicală din Soroca, iar Ion Vorotneac, director artistic și dirijor la „Band-Orchestra” Consiliului Raional Soroca ne spune că Vă așteaptă cu drag la concertul aniversar! La fel o fac colegii și invitații săi!",
    "metadata": {
      "original_file": "Observatorul_0154.html"
    }
  },
  {
    "title": "După ploaia de astăzi la Soroca am avut iarăși parte de o mică Veneție / VIDEO",
    "content": "Ploaia de astăzi a dat bătăi de cap în special pietonilor care aveau drum prin partea de jos a municipiului Soroca. În perimetrul străzilor Mihail Kogălniceanu și Ion Creangă, nu puteai trece strada fără să te uzi sau să ridici pantalonii. Alții se întorceau să găsească alt drum, dar au fost și din cei care au cutezat să meargă prin ape.\n\nDe fapt după fiecare ploaie mai măricică, regiunea din preajma Parcului „Mihai Eminescu” din municipiul Soroca, se umple de ape pluviale care nu reușesc să se reverse prin canalele municipale ce duc spre Nistru. Cu toate că pe străzile Ion Creangă și Gheorghe Asachi au fost renovate anterior canalele de evacuare și s-au băgat bani buni în ele, s-au evacuat camioane de nămol, dar acestea nu fac față șuvoaielor de apă ce se adună în zonă.",
    "metadata": {
      "original_file": "Observatorul_0338.html"
    }
  },
  {
    "title": "Sorocenii și oaspeții municipiului sunt invitați la Festivalul de Teatru de Amatori „Coliba Albastră”, dedicat creației lui Spiridon Vangheli",
    "content": "În perioada 14-16 iunie, municipiul Soroca va găzdui un eveniment cultural deosebit – Festivalul de Teatru de Amatori „Coliba Albastră”. Festivalul își propune să aducă în prim-plan creația literară a marelui scriitor Spiridon Vangheli, marcând astfel 92 de ani de la nașterea sa. Evenimentul este organizat de Teatrul „Veniamin Apostol” și Consiliul Raional Soroca.\n\nDeschiderea festivalului va avea loc pe 14 iunie, la ora 9:30, în incinta Cetății Soroca, urmată de un spectacol itinerant intitulat „Ceata lui Guguță”, ce va străbate principalele străzi ale orașului până în Parcul „Mihai Eminescu”. Acolo, participanții se vor bucura de o serie de activități culturale, precum concursuri literare, jocuri tradiționale, expoziții de pictură și meșteșugărit, dar și de spectacole susținute de formații artistice locale dar și invitate.\n\nÎn program: „Bujoreii”, conducătoare Tatiana Rudei, „Bravo-Star”, conducători Ludmila și Valeriu Ceban, ansamblul de fluieriste „Lăcrămioara” și orchestra de fanfară de copii din satul Dondușeni, conducător M. Petic, studioul muzical de copii „Licurici”, de la Casa de cultură Florești, conducătoare Ina Panfil, studioul de teatru „Cortina”, Teatrul „Veniamin Apostol”, studioul „Arta Poeziei”, liceul „Petru Rareș”, Soroca, grupul de teatru de la școala populară de artă, din municipiul Botoșani, România, conducătoare Silvia Răileanu, orchestra de fanfară a Colegiului de Artă „Nicolae Botgros”, conducător Sergiu Vrabii, studioul „Media-Ton”, conducător Ruslan Zabolotnîi, Igor Ianachi și Victorița Carajeleascov – soliști, ș.a.\n\nLa 15 iunie, la ora 14:00, Teatrul „Veniamin Apostol” va prezenta spectacolul „În cătușele Siberiei”, o dramatizare a cărții lui Spiridon Vangheli. Ultima zi a festivalului, 16 iunie, va fi dedicată concursului teatrelor de amatori, urmat de festivitatea de premiere și spectacolul „Lumea lui Guguță”. La toate evenimentele intrarea este liberă.\n\nMenționăm că Festivalul „Coliba Albastră” reprezintă nu doar o oportunitate de a celebra talentul și moștenirea lui Spiridon Vangheli, ci și un prilej de întâlnire și colaborare între iubitorii de teatru din întreaga regiune.",
    "metadata": {
      "original_file": "Observatorul_0292.html"
    }
  },
  {
    "title": "Chipuri surprinse la Soroca în 1960: pe cine recunoști din imagini? / GALERIE FOTO",
    "content": "fondat la 3.11.1998, înregistrat la Camera Înregistrărilor de Stat, membru al Asociaţiei Presei Independente afiliate WAN (Organizaţiei Internaţionale a Ziarelor) din anul 1999, este primul ziar din câmpia Sorocii, care este inclus în Catalogul ÎS \"Poşta Moldovei\", apare în limba română",
    "metadata": {
      "original_file": "Observatorul_0339.html"
    }
  },
  {
    "title": "Gura copilului adevăr spune: ”Vara o să stăm acasă și o să dormim mult” / VIDEO",
    "content": "Nu știm exact ce planuri de vară au făcut părinții copiilor de la Grădinița nr. 17 „Cheița de Aur”, dar din ce ne-au povestit cei mici, vara lor va fi plină de distracții și aventuri.\n\nMajoritatea copiilor au planuri de a merge la mare împreună cu părinții lor. Un copil a povestit cu entuziasm: „Eu vara o să mă duc la mare, o să mă distrez cu mama, tata, cu sora mea și cu bebelușul. O să ne ducem la mare și o să ne distrăm foarte mult. O să stăm acasă și o să dormim mult, o să ne distrăm.”\n\nUn alt copil a adăugat: „În vacanța de vară o să mă duc la mare, o să mă joc și o să mă distrez.” Vacanța la mare pare să fie favorită printre micuți, care sunt nerăbdători să se bucure de soare, nisip și apă.\n\nPentru unii dintre copii, vacanța înseamnă timp petrecut cu bunicii și prietenii. Un băiețel ne-a spus ce planuri mărețe are pentru această vară: „Eu vara o să mă duc la bunici, la mare, o să mă scald în bazin cu sora mea, cu familia mea și o să ies afară.”. Timpul petrecut la bunici este o oportunitate pentru cei mici de a se conecta cu natura și de a se bucura de activitățile simple, dar pline de farmec.\n\nJocurile și distracția sunt, desigur, o parte esențială a vacanței. Un băiețel pasionat de jocuri ne-a spus cu entuziasm: „O să mă joc cu fratele meu mai mic, o să mă duc la Pizza Manea, o să mă odihnesc în pat și o să mă joc în Stand-off. Acolo este roșu și albastru, noi suntem albaștri și trebuie să-i împușcăm pe cei roșii. Dacă noi pierdem, nu primim alți bani. Iar de bani cumpărăm pistoale, bune-bune.” Descrierea sa detaliată a jocurilor video ne arată cât de variate sunt interesele copiilor.\n\nPentru alții, vacanța este momentul perfect pentru activități în aer liber. „Mai întâi o să mă duc la mare, apoi o să mă duc la Prut cu bunelul la pescuit. Îmi place foarte mult să pescuiesc,” a spus un alt copil, dezvăluind pasiunea sa pentru pescuit și pentru timpul petrecut cu bunicul său.\n\nPe măsură ce vacanța de vară continuă, copiii de la Grădinița nr. 17 „Cheița de Aur” sunt pregătiți să își trăiască aventurile, fie că explorează plajele însorite, petrec timp prețios cu familia sau descoperă noi jocuri și activități. Entuziasmul lor ne amintește tuturor de farmecul și bucuria copilăriei, aducând un zâmbet pe chipurile celor care îi ascultă.",
    "metadata": {
      "original_file": "Observatorul_0293.html"
    }
  },
  {
    "title": "O lecție altfel de la actorul Constantin Stavrat pentru elevii Colegiului de Arte „Nicolae Botgros” din Soroca / VIDEO",
    "content": "La Colegiul de Arte „Nicolae Botgros” este în plină desfășurare Săptămâna Catedrei „Regie”, care include activități în cadrul instituției de învățământ, dar și în afara ei. Astăzi, cu prilejul Zilei Mondiale a Teatrului, elevii și profesorii au „învățat” o lecție de viață de la actorul Constantin Stavrat, Artist Emerit de la Teatrul Național „Vasile Alecsandri” din Bălți.\n\nMaster-class cu actorul, care a absolvit cu mulți ani în urmă această instituție de învățământ cu profil cultural, a combinat amintiri și sfaturi, care pot să le prindă bine celor care vor să se afirme în lumea Teatrului. A vorbit despre roluri, oameni pe care i-a cunoscut și cu care a jucat în spectacole și filme, dar și despre pedagogii de la Soroca, ce i-au marcat destinul.",
    "metadata": {
      "original_file": "Observatorul_0440.html"
    }
  },
  {
    "title": "DSE Soroca – Măsuri de prevenire a incidentelor pe apă în timpul scăldatului de Bobotează",
    "content": "fondat la 3.11.1998, înregistrat la Camera Înregistrărilor de Stat, membru al Asociaţiei Presei Independente afiliate WAN (Organizaţiei Internaţionale a Ziarelor) din anul 1999, este primul ziar din câmpia Sorocii, care este inclus în Catalogul ÎS \"Poşta Moldovei\", apare în limba română",
    "metadata": {
      "original_file": "Observatorul_0010.html"
    }
  },
  {
    "title": "Drumurile celor care vor să ne construiască o stație de epurare s-au întâlnit la Soroca",
    "content": "Reprezentanții companiilor naționale și internaționale ce ar dori să participe la proiectarea și construcția Stației de Epurare de la Soroca, au venit astăzi în municipiul nostru pentru participa la o ședință de pre-ofertare. Aceștia au vizitat colectorul principal, stația de pompare, pentru a afla mai multe despre sistemul de canalizare al municipiului și a vedea locul construcției viitoarei stații, dar și traseul spre ea.\n\nReprezentanții companiilor din Republica Moldova, România, Turcia, ș.a. au aflat mai multe detalii despre procesul de depunere a ofertei, stabilit pentru 22 octombrie 2024, reguli și condiții, totodată au primit răspuns la întrebările pe care le-au avut. Aceștia au fost însoțiți de reprezentanți ai Unității de Implementare a Proiectului, conducerea primăriei și specialiștii de acolo, S.A. „Regia Apă-Canal Soroca”, ș.a.\n\nAmintim că la 22 august a fost dat startul licitației pentru proiectarea și construcția Stației de Epurare, acțiunea fiind parte a proiectului Securitatea aprovizionării cu apă și sanitație în Moldova. Subproiectul presupune construcția unei stații de epurare moderne, a două stații de pompare și a conductelor de canalizare necesare. Termenul de realizare a lucrărilor este de 31 de luni, iar valoarea financiară estimată este de aproape 10 milioane de euro.\n\n„Dacă e s-o fac încet, fără grabă și într-un limbaj simplu cum mi-o cereți, pe înțelesul tuturor, răspunsul ar fi următorul: Să începem cu o analogie – atunci când vrem să ne construim, să zicem, casă, alegem locul de casă cu mare grijă. Așa e? Să nu fie cumva pe un teren supus alunecărilor, să nu fie prea departe de prăvălie… Ne întrebăm dacă conectarea la utilitățile publice (apă potabilă, curent electric) este posibilă în acel loc, etc… adică avem grijă ca interesele noastre să se regăsească în rezultatul final. La fel e și cu natura (mediul natural) și cu orașele și satele (mediul social) – au și ele interesele lor. Și dacă e să continuăm cu exemplele: când vine vorba de o construcție importantă care se planifică a fi pornită într-un loc anume – uzină, stadion, aeroport, orice obiect de infrastructură socială de o anumită mărime, capacitate, etc (în cazul nostru, vorbim despre stația de epurare a apelor uzate de la Soroca) – această construcție devine un element nou într-un mediu natural / social existent. Și la etapa inițială de planificare noi nu avem răspuns clar și argumentat la întrebarea ”Va deveni această construcție un risc pentru mediul natural și / sau social?” sau, mai simplu, va suferi – să zicem – pădurea și sătenii din preajma viitorului șantier pe durata construcției sau mai târziu când unitatea va începe să funcționeze? Astfel, pentru a răspunde la această întrebare în Republica Moldova a fost creat un sistem de reguli care se regăsesc în legislație (legi și regulamente) care ne obligă să avem grijă ca natura și omul să nu aibă de suferit de pe urma implementării proiectelor de infrastructură. Oficial acest sistem se numește Sistemul de Management de Mediu iar procesul despre care se vorbește în publicația de pe pagina web a primăriei – https://www.primsoroca.md/uploads/article/18_810_2024_din_09092024_AM_f09X.pdf – Evaluarea (prealabilă) a Impactului asupra Mediului.\n\nO condiție obligatorie a acestui proces este transparența decizională, adică informarea publicului despre planurile de dezvoltare locală și despre faptul că proiectul de construcție a stației de epurare Soroca va fi supus evaluării impactului asupra mediului în condițiile pe care le dictează legea respectivă și autoritatea de mediu responsabilă – în cazul nostru Agenția de Mediu Nord. Luând cunoștință de cele scrise în acest document oamenii devin informați și au tot dreptul sa-și expună opinia cu privire la acest proiect folosind instrumentele de comunicare cu publicul ale Primăriei Soroca – https://www.primsoroca.md/ro/contacte , și ale primăriilor parțial afectate de proiect, Zastânca și Vasilcău. Mai mult, în cadrul Unității de Implementare a Proiectului a fost creat Mecanismul de Soluționare a Reclamațiilor – https://ondrl.gov.md/reclamatii/ – unde la fel pot fi transmise în formă scrisă sau verbală toate ideile, sugestiile, îngrijorările, nemulțumirile și plângerile în legătură cu acest proiect de infrastructură. De asemenea, pe lângă Primăria Soroca a fost constituit Comitetul Local Pentru Apă și Sanitație (CLAS) – acesta a fost creat în mod special să reprezinte interesele comunității pe întreaga durată de implementare a ”Proiectului de construcție a stației de epurare Soroca”, ne-a relatat Corneliu Busuioc.",
    "metadata": {
      "original_file": "Observatorul_0155.html"
    }
  },
  {
    "title": "FOTOGRAFIA ZILEI: Ploaia sahariană a ajuns și la Soroca",
    "content": "Ai fotografiat ceva deosebit și vrei ca imaginea să fie apreciată de cât mai multă lume? Ai surprins cu telefonul o problemă și vrei ca autoritățile să afle de ea? Atunci rubrica FOTOGRAFIA ZILEI de pe www.observatorul.md este locul perfect pentru imaginea ta. Trimite-ne imaginea ta pe facebook.com/observatorul.md și descrie când, unde și în ce context a fost făcută, iar noi vom avea grijă să o promovăm ca să ajungă la cât mai mulți oameni.",
    "metadata": {
      "original_file": "Observatorul_0381.html"
    }
  },
  {
    "title": "Maidanezii soroceni: Promisiuni da, rezolvarea problemei ba / VIDEO",
    "content": "Mulți dintre locuitori consideră că autoritățile ar trebui să construiască un azil pentru câinii fără stăpân.\n\n„Părerea mea este că trebuie găsită o soluție pentru câinii vagabonzi. La noi, prin Dealul Sorocii, situația este foarte gravă. Sunt copii care merg zilnic pe acolo, iar noi, părinții, ne temem pentru siguranța lor. Este nevoie de un azil pentru animale, altfel problema nu se va rezolva” , ne-a spus o soroceancă.",
    "metadata": {
      "original_file": "Observatorul_0047.html"
    }
  },
  {
    "title": "Vremea la Soroca: prognoza meteo pentru joi, 4 aprilie 2024",
    "content": "Pentru ziua de azi, joi, 4 aprilie, meteorologii anunță vreme caldă cu înnorări variabile, în partea a doua a zilei sunt posibile ploi. \n\n\n\nVântul va sufla slab. Temperatura maximă în timpul zilei va atinge +18°C, iar temperatura minimă în timpul nopții va coborî la +7°C.",
    "metadata": {
      "original_file": "Observatorul_0417.html"
    }
  },
  {
    "title": "Eveniment extracurricular „Toamna – frumusețe, bogăție și culoare…” la Liceul Teoretic „Petru Rareș” din Soroca / VIDEO",
    "content": "Înainte de a pleca în vacanță, elevii și profesorii de la Liceul Teoretic „Petru Rareș” din Soroca, au decis să dea o petrecere în cinstea toamnei. Activitatea extracurriculară cu genericul „Toamna – frumusețe, bogăție și culoare…” a adus picii curioși de a admira lucrările semenilor lor adunate într-o expoziție, dar și de a aprecia talentul colegilor la măiestrie artistică, cântece și dansuri.\n\nDar una este să citești, și alta să vezi…\n\nReportaj video realizat în cadrul studioului pentru tineri MoJo, de la „Observatorul de Nord”, dacă vrei să faci parte din echipa noastră, ne poți scrie AICI .",
    "metadata": {
      "original_file": "Observatorul_0102.html"
    }
  },
  {
    "title": "Cătălin Muscinschi din Soroca a încercat să fie europarlamentar pentru trei zile/GALERIE FOTO",
    "content": "În perioada 12-14 aprilie, la Chișinău, Parlamentul Republicii Moldova a găzduit inițiativa pentru tineri „Model European Union Moldova”. La eveniment au participat 80 de elevi și studenți din întreaga țară, printre aceștia numărându-se și Cătălin Muscinschi, elev în clasa a XI-a la Liceul Teoretic „Constantin Stere” din orașul Soroca. Timp de 3 zile, Cătălin alături de alți tineri din Moldova au dezbătut propuneri legislative reale de pe agenda marilor politicieni, au negociat amendamente de legi și au găsit soluții la provocările cetățenilor. Prin dialogul cu Cătălin, am descoperit mai multe detalii despre eveniment.\n\nCum descrii atmosfera din prima zi a evenimentului ?\n\nPrima zi a fost una mai oficială, la eveniment au fost prezenți Președintele Parlamentului R. Moldova, Igor Grosu, Ambasadorul Uniunii Europene în Republica Moldova, Jānis Mažeiks, șeful adjunct al Ambasadei Germaniei în Republica Moldova, Peter Buschman, europarlamentarul Siegfried Mureșan, dar și alți deputați din Parlament.\n\nCare au fost principalele ateliere și activități la care ai participat ?\n\nEvenimentul a cuprins o serie de ateliere și activități instructive, printre care s-a numărat un curs intensiv de dezbateri. Trainerii ne-au ghidat prin etapele constitutive ale unei dezbateri eficiente, punând accent pe importanța respectului reciproc și pe asigurarea că opiniile noastre sunt auzite și considerate. În încheierea sesiunii, am participat la un quiz captivant pe teme legate de Uniunea Europeană, o oportunitate excelentă pentru fiecare dintre noi de a ne demonstra cunoștințele și competențele acumulate pe acest subiect.\n\nC e aspecte din domeniul dezbaterilor europene te-au surprins sau interesat cel mai mult?\n\nM-a surprins profund complexitatea, pentru că am avut ocazia să descopăr lucruri noi. Modul în care sunt abordate partidele de stânga, de dreapta și de centru, strategiile lor de promovare a ideilor – de exemplu, în Uniunea Europeană, procesele decizionale sunt complet diferite față de cele din Republica Moldova. Aici se propun diverse proiecte de legi care sunt supuse la vot și evaluate de către toate părțile implicate. Dacă acestea nu sunt votate, atunci ele nu sunt implementate. În general, este un domeniu foarte complex și presupune o pregătire temeinică, studii în domeniu, pentru a atinge nivelul de europarlamentar.\n\nVizita la președinție a fost cireașa de pe tort. Am avut o onoare foarte mare să o întâlnesc pe doamna președinte în cadrul acestui eveniment. A fost și o surpriză, deoarece până în ultimul moment nu am știut, iar când a intrat în biblioteca Președinției am rămas cu toți foarte plăcut surprinși. Cu doamna Președintă am discutat care este rolul tinerilor în procesul de aderarea Republicii Moldova la Uniune Europeană? Am abordat subiectul exodului tinerilor care pleacă să studieze în țările UE și, din păcate, nu se mai întorc. Am subliniat necesitatea de a contribui la crearea unei Europe acasă, astfel încât tinerii să nu simtă nici o diferență și să fie motivați să revină și să contribuie la dezvoltarea economiei și culturii moldovenești. Președinta a fost foarte receptivă și ne-a încurajat să ne simțim ca acasă, să ne exprimăm liber fără teamă sau emoții, subliniind că avem dreptul la întrebare și la opinii proprii.\n\nCe va urma după aceste formări, cum tinerii se vor implica, pentru a accelera aderarea R. Moldova la Uniunea Europeană ?\n\nParticiparea tinerilor din R. Moldova la acest exercițiu ne-a oferit ocazia de a înțelege mecanismele prin care Republica Moldova poate avansa în direcția aderării la Uniunea Europeană. Eforturile de promovare a valorilor europene pot deschide calea către mai multe proiecte destinate tineretului. Dezbaterile din cadrul Modelului UE Moldova au scos în evidență importanța echilibrului între diferitele grupuri sociale, subliniind că atenția acordată tinerilor nu trebuie să se facă în detrimentul altor categorii, precum vârstnicii. Se urmărește un echilibru în care dezvoltarea tinerilor să contribuie la creșterea economică și, implicit, la asigurarea unui trai mai bun pentru vârstnici.",
    "metadata": {
      "original_file": "Observatorul_0397.html"
    }
  },
  {
    "title": "Ziua Comemorării la Soroca: 38 de ani de la Tragedia din Cernobîl",
    "content": "Astăzi, la Soroca, a fost marcată Ziua Comemorării Victimelor Catastrofei Nucleare. Evenimentul a debutat în Piața Libertății, cu un marș solemn spre monument, unde au participat foștii eroi implicați în lichidarea consecințelor avariei, reprezentanți ai Asociației Obștești „Cernobîl” din raionul Soroca, autoritățile locale și reprezentantul Guvernului în teritoriu. Ziua de 26 aprilie marchează 38 de ani de la unul dintre cele mai grave accidente nucleare din istorie, un moment în care memoria și respectul pentru cei afectați de această tragedie sunt aduse în prim-plan.",
    "metadata": {
      "original_file": "Observatorul_0378.html"
    }
  },
  {
    "title": "La Soroca azi s-a protestat și scandat: „Animalele nimănui, problema tuturor” / VIDEO",
    "content": "Astăzi în fața Primăriei municipiului Soroca, a avut loc un protest pașnic împotriva ignorării problemei câinilor vagabonzi. Evenimentul a fost organizat de consilierii municipali ai Partidului Acțiune și Solidaritate, iar printre cei care au dat curs invitației au fost elevi, activiști civici și cetățeni ai municipiului.\n\nProtestatarii au scandat „Animalele nimănui, problema tuturor”, apoi au citit o declarație, care a fost transmisă în cancelaria primăriei.\n\nNimeni dintre autorități nu au venit să dialogheze cu protestatarii, iar prin serviciul de presă ne-au informat că au fost anunțați abia ieri, cu puțin timp înainte de ora 17:00, când agenda pentru această zi fusese deja definitivată. „Să fi fost anunțați din timp, cineva din conducerea primăriei avea să meargă să discute cu protestatarii. Totodată am vrea să menționăm că la Serviciul de Amenajare și Înverzire sunt două persoane care prind câinii vagabonzi și-i duc la veterinar pentru sterilizare, iar în luna martie au fost sterilizați 15 câini maidanezi din Soroca” au menționat autoritățile locale. Menționăm că municipiul Soroca are un Regulament privind capturarea, transportarea, evidenţa şi îngrijirea maidanezilor, adoptat la ședința Consiliului Municipal Soroca din 22 martie 2022. În decizia adoptată de aleșii locali se menționează că acţiunile de capturare, adăpostire, deparazitare, vaccinare, sterilizare, revendicare și adopţie se vor realiza conform normelor şi măsurilor sanitar veterinare referitoare la protecţia animalelor, cu participarea reprezentanţilor asociaţiilor şi fundaţiilor pentru protecţia animalelor.\n\nAnterior Primăria Soroca anunța că este în toi Construcția Centrului de plasament, temporar, pentru câinii fără stăpân, care ne costase 150 mii lei, dar apoi proiectul a fost abandonat de autorități.\n\nObservatorul de Nord a realizat acum doi ani un sondaj pe site-ul nostru, în care întrebam sorocenii cum ar trebui primăria Soroca să rezolve problema câinilor maidanezi? Cei 196 de oameni care au acceptat să participe la sondaj au votat astfel: 39% – Să deschidă și întrețină un azil pentru patrupezi; 22% – Să-i nimicească prin otrăvire sau împușcare; 20% – Să-i sterilizeze; 19% – Pedepsirea abandonului și motivarea financiară a adopției maidanezilor. Despre această problemă cu barbă s-a discutat și la Consiliul de Securitate Comunitară al municipiului.\n\nAmintim că acum 10 zile, un bărbat a fost atacat de o haită de maidanezi la marginea orașului Soroca, în păduricea de pe drumul ce duce spre Cosăuți. Acesta a avut norocul de un șofer, care s-a oprit și a alungat câinii vagabonzi. Victima s-a ales cu mai multe plăgi la cap și mână, iar acum primește tratament antirabic.",
    "metadata": {
      "original_file": "Observatorul_0401.html"
    }
  },
  {
    "title": "Teatrul „Veniamin Apostol” din Soroca vă invită la două spectacole ce vor fi jucate sâmbătă și duminică",
    "content": "Teatrul „Veniamin Apostol” din Soroca vă așteaptă cu brațele deschise să trăiți emoții intense și povești fascinante în cadrul Zilelor Teatrului, un eveniment dedicat aniversării de 15 ani a acestei instituții de cultură. Două spectacole, două universuri diferite, dar la fel de captivante, vă promit o experiență teatrală de neuitat.\n\n14 decembrie, ora 15:30 \n\n Sunteți invitați la o lecție de iubire, așa cum doar teatrul o poate preda. „ Profesorul de franceză ”, regizat de talentatul Alexandru Cozub, vă va purta printr-o poveste ce împletește eleganța limbii franceze cu misterul sufletului uman. O reprezentație emoționantă, care va rămâne mult timp în inimile spectatorilor.\n\n15 decembrie, ora 16:00 \n\n Ridicăm cortina pentru o premieră spectaculoasă! Teatrul „Alexe Mateevici” din Chișinău prezintă „ Scaunele ”, o piesă care transformă viața și moartea, iubirea și singurătatea în artă pură. Veniți să descoperiți sensuri noi și să vă lăsați captivați de magia scenei în această producție inovatoare în regia lui Florin Liță.\n\nGrăbiți-vă să vă rezervați locurile și să vă alăturați acestei sărbători a teatrului!",
    "metadata": {
      "original_file": "Observatorul_0051.html"
    }
  },
  {
    "title": "Rezultate preliminare: Alexandr Stoianoglo pe locul întâi în preferințele sorocenilor",
    "content": "fondat la 3.11.1998, înregistrat la Camera Înregistrărilor de Stat, membru al Asociaţiei Presei Independente afiliate WAN (Organizaţiei Internaţionale a Ziarelor) din anul 1999, este primul ziar din câmpia Sorocii, care este inclus în Catalogul ÎS \"Poşta Moldovei\", apare în limba română",
    "metadata": {
      "original_file": "Observatorul_0114.html"
    }
  },
  {
    "title": "Comemorarea Eroilor Români în Ziua Înălțării Domnului la Stoicani / VIDEO",
    "content": "Astăzi, în Ziua Înălțării Domnului, la cimitirul ostașilor români din Stoicani, unde sunt înmormântați 78 de ostași, a avut loc un parastas de pomenire. Evenimentul solemn a adunat mulți credincioși, patrioți ai neamului și un sobor de preoți ai Mitropoliei Basarabiei.\n\nÎn memoria ostașilor români, serviciul divin a fost oficiat de către un sobor de preoți în frunte cu parohul Bisericii „Sfinții Martiri Brâncoveni”, Sorin Huluță, care este și custode al acestui cimitir.\n\nReportaj video realizat în cadrul proiectului Jurnaliștii Civici, de la „Observatorul de Nord”, dacă vrei să faci parte din echipa noastră, ne poți scrie AICI .",
    "metadata": {
      "original_file": "Observatorul_0285.html"
    }
  },
  {
    "title": "Creștinii soroceni au mers după agheasmă și la biserica „Sfântul Teodor Stratilat” / VIDEO",
    "content": "fondat la 3.11.1998, înregistrat la Camera Înregistrărilor de Stat, membru al Asociaţiei Presei Independente afiliate WAN (Organizaţiei Internaţionale a Ziarelor) din anul 1999, este primul ziar din câmpia Sorocii, care este inclus în Catalogul ÎS \"Poşta Moldovei\", apare în limba română",
    "metadata": {
      "original_file": "Observatorul_0006.html"
    }
  },
  {
    "title": "Vremea la Soroca: prognoza meteo pentru vineri, 22 martie 2024",
    "content": "După câteva zile posomorâte și cu ploi, vremea se ameliorează. Pentru ziua de azi, vineri, 22 martie, nu se preconizează precipitații semnificative, însă în orele nocturne și dimineața pe alocuri se va forma ceață.\n\nVântul va sufla slab. Temperatura maximă în timpul zilei va atinge +14°C, iar temperatura minimă în timpul nopții va coborî la +1°C.",
    "metadata": {
      "original_file": "Observatorul_0456.html"
    }
  },
  {
    "title": "În luna octombrie avem hramuri în 14 sate din raionul Soroca: află de la noi care sunt ele",
    "content": "Luna octombrie este marcată de numeroase sărbători religioase, iar în raionul Soroca mai multe localități își celebrează hramurile. Aceste sărbători tradiționale adună comunitățile în rugăciune și festivități, în cinstea sfinților protectori ai bisericilor din zonă.\n\nLa 9 octombrie , comunitățile din Cremenciug și Cureșnița Nouă vor sărbători Hramul, cinstindu-l pe Sfântul Apostol și Evanghelist Ioan Teologul.\n\nLa 14 octombrie , de Acoperământul Maicii Domnului, este o dată importantă pentru localitățile Balinți, Balinții Noi, Bulbocii Noi, Floriceni, Holoșnița, Iarova, Rublenița Nouă, Slobozia-Cremene (Slobozia) și Trifăuți.\n\nLa 27 octombrie , sărbătoarea Sfintei Cuvioase Parascheva este prilejul pentru localitățile Iorjnița, Inundeni și Regina Maria să își serbeze hramul.\n\nLocuitorii se vor reuni la biserică pentru a celebra aceste sărbători importante, ce aduc binecuvântări și protecție pentru credincioși. Aceste evenimente oferă oportunități pentru întărirea legăturilor comunitare și sunt momente de bucurie și recunoștință în care rudele au un prilej în plus de a se întâlni și a sărbători.",
    "metadata": {
      "original_file": "Observatorul_0143.html"
    }
  },
  {
    "title": "Vremea la Soroca: Prognoza meteo pentru vineri, 24 mai 2024",
    "content": "Serviciul Hidrometeorologic de Stat anunță, în general, vreme frumoasă pentru ziua de azi. Spre seară sunt posibile averse de ploi cu descărcări electrice transmit meteorologii.\n\nTemperaturile minime noaptea vor oscila între +15..+20°C. Ziua se prevăd temperaturi între +26..+28°C. Totodată, vântul va sufla slab la moderat din est.",
    "metadata": {
      "original_file": "Observatorul_0354.html"
    }
  },
  {
    "title": "Sorocenii pot susține examenele practice la Orhei: ASP își exprimă regretul în legătură cu cazul celor două sorocence",
    "content": "Agenția Servicii Publice (ASP) a examinat cazul celor două sorocence trimise acasă de la examenele practice, ce trebuiau să le susțină la Orhei, despre care am scris la începutul săptămânii. „ASP își exprimă regretul vizavi de situația incomodă creată persoanelor vizate” se spune în răspunsul semnat de Iurie Cristea, directorul adjunct al instituției, adresat redacției „Observatorul de Nord”.\n\nSorocencele au fost contactate de reprezentanții ASP, care și-au cerut scuze și le-au invitat să revină la Orhei la susținerea examenelor practice pentru permisul auto. Despre aceasta am fost informați de ASP, lucrul fiind confirmat și de către sorocence. „ Prin prezenta, Vă informăm că ASP a luat legătura cu cele două persoane și le-a oferit posibilitatea de a se prezenta pentru susținerea examenelor la proba practică la subdiviziunea din municipiul Orhei, în orice zi comodă a acestora din luna iulie, conform graficului de activitate al acestei subdiviziuni. Reiterăm că persoanele care au absolvit unitățile de instruire ale condu-cătorilor de vehicule din municipiul Soroca pot susține examenele la proba practică în cadrul Direcției examinare a conducătorilor auto (DECA) cu adresa de prestare a serviciului în municipiile Bălți, Edineț, Orhei și Chișinău „.\n\nAmintim că cel puțin două sorocence au trecut printr-o experiență negativă la susținerea examenului pentru permisul auto. După ce la Soroca examenele practice au fost sistate, femeile s-au programat la Orhei pentru data de 19 iulie, dar acolo li s-a spus în ziua examenului că nu li se permite să-l susțină.\n\nMenționăm că peste 900 de cetățeni au semnat o petiție online în care cer revenirea examenelor practice pentru obținerea permisului auto în orașul Soroca. Amintim că ASP a comunicat anterior că de la 1 iulie 2024 la Soroca se sistează examenele practice pentru permisul auto. Cetățenii care au absolvit unitățile de instruire a conducătorilor de vehicule din raionale Soroca, Drochia și Florești sunt îndemnați să meargă la Bălți, Edineț sau Orhei. La Soroca va putea fi susținută doar proba teoretică a examenului auto.\n\n“Decizia a fost luată după examinarea infrastructurii rutiere a orașului Soroca, care, la moment, nu corespunde cerințelor de exigențe necesare evaluării obiective a competențelor acumulate de candidat pe trasee diversificate, în contexte și situații variate, ce ar putea apărea într-un trafic rutier intens (intensitatea circulației rutiere este foarte redusă, practic nu există intersecții cu grad sporit de complexitate, sunt foarte puține semafoare, nu pot fi diversificate rutele de examinare, este redusă posibilitatea distribuirii aleatorii a candidaților către examinatori, etc.)”.",
    "metadata": {
      "original_file": "Observatorul_0211.html"
    }
  },
  {
    "title": "Tinerii soroceni, generația schimbării: De ce este important să mergem la Referendum ?",
    "content": "Tot mai mulți tineri din raionul Soroca, care în prezent își urmează studiile la instituții superioare de învățământ, fie la Chișinău, fie în diverse țări europene, au dorit să-și exprime prin intermediul Observatorului de Nord opiniile cu privire la parcursul european al Republicii Moldova.\n\nPentru tinerii care studiază în UE, diferențele dintre modul în care funcționează instituțiile publice din Europa și cele din Moldova sunt evidente. Aceștia văd zilnic cum funcționează sistemele educaționale moderne, care pe lângă burse de studiu, oferă tinerilor consiliere profesională și oportunități de stagii. De asemenea, tinerii văd cum statul are grijă de grupurile defavorizate, de oamenii în etate și de minorități.\n\nTocmai de aceea, ei își doresc ca Republica Moldova să urmeze un parcurs similar și să își creeze un viitor european, în care tinerii să nu fie nevoiți să plece din țară pentru a-și realiza visurile.\n\nMaria Grebănos, Originară din orașul Soroca, studentă la Universitatea de Finanțe și Administrare în Cehia\n\nDupă ce am absolvit Liceul Teoretic “Petru Rareș”, la fel ca alți elevi aveam dorința de a pleca în Europa să-mi continui studiile. Acum sunt studentă la Universitatea de Drept și Economie în unul din cele mai frumoase orașe europene – Praga.\n\nChiar dacă drumul meu este abia la început, am avut multe ocazii să analizez beneficiile pe care ni le va aduce aderarea la UE. De exemplu, prima problemă în calea parcursului meu academic a fost recunoașterea diplomei de Bacalaureat din Moldova. Am fost nevoită să susțin încă o dată examene de absolvire a treptei liceale, chiar dacă sistemul nostru de învățământ e mult mai complex și mai cuprinzător decât cel din Cehia. Astfel, îmi doresc ca diplomele emise în Moldova să fie recunoscute în Europa, iar asta ar fi posibil prin aderarea la UE. Beneficiind de studii în străinătate, tinerii de la noi ar putea primi o experiență vastă și cunoștințe necesare ca mai apoi să implementeze schimbările acasă.\n\nImplicarea cetățenilor, mai ales a tinerilor, în procesul decizional cu privire la viitorul țării consider că este o prioritate. Ar trebui să exersăm acest obicei ori de câte ori avem ocazia – mai ales acum, în contextul alegerilor prezidențiale și a Referendumului pentru aderarea la UE. De aceea, îndemnul meu este ca pe 20 octombrie să mergem cu toții la vot și să luăm cea mai bună decizie pentru viitorul nostru, comun.\n\nAgatii Corina, Originară din satul Regina Maria studentă la Academia de Studii Economice din Moldova\n\nConsider că aderarea Republicii Moldova la Uniunea Europeană reprezintă o șansă unică de a ne apropia de valorile democratice europene și de a căpăta o stabilitate economică și politică. În contextul actual, integrarea în UE ar însemna acces la fonduri europene, la piețe comerciale noi și la oportunități de dezvoltare pentru toți cetățenii țării.\n\nEste important să mergem la vot pe 20 octombrie și vă îndemn pe toți să o faceți, fiindcă votul fiecăruia dintre noi poate influența direcția în care se va îndrepta țara noastră. Referendumul este un eveniment esențial, care va decide viitorul nostru european și, implicit, calitatea vieții de zi cu zi. A nu participa înseamnă a fi nepăsător față de soarta țării, iar lăsând decizia în mâinile altora, punem în pericol bunăstarea și siguranța națională.\n\nAstăzi, Republica Moldova este la răscruce, urmează decizii din cele mai importante pentru afirmarea noastră ca națiune. Statul nostru nu poate urma un alt parcurs viabil, decât cel al integrării în UE, întrucât UE reprezintă finanțatorul de bază al dezvoltării economice și sociale a ţării. În contextul în care angajaţii din ţară nu pot susține pensionarii din cauza salariilor scăzute, fondurile europene devin esențiale pentru asigurarea unui trai decent. Acest pas va contribui la stabilirea unui sistem în care integritatea și transparența sunt priorități fundamentale. Pe măsură ce se conturează un nou orizont pentru națiune, vom fi asigurați cu faptul că marile corupții sunt eliminate, iar bunurile obținute prin fraude sunt recuperate. Iar cei care au acumulat averi ilicite, precum case de lux, maşini scumpe, avioane și iahturi vor plăti pentru faptele lor.\n\nOdată cu aderarea la UE, ne vor fi garantate locurile de muncă mai bune, mai plătite, mai atractive (mă refer aici la indemnizații, alocații sociale, salarii). De asemenea se va dezvolta infrastructura, nu merg prea departe, drept exemplu poate fi România, care după aderare, până astăzi este finanțată de UE. Iar un alt plus, și cred ca unul cel mai de preț, este asigurarea păcii.",
    "metadata": {
      "original_file": "Observatorul_0138.html"
    }
  },
  {
    "title": "Grădinița nr.16 „Izvoraș” din Soroca beneficiară a programului „Investim în profesori” / GALERIE FOTO",
    "content": "Ministerul Educației și Cercetării a lansat recent Programul Național „Investim în profesori”, o inițiativă dedicată educatorilor care își doresc să-și îmbunătățească metodele de predare și să le adapteze la nevoile actuale ale copiilor. Prin acest program, peste 2000 de educatori din toată țara vor participa la cursuri de formare continuă gratuite, menite să îi ajute să ofere o educație mai modernă și mai bine adaptată.\n\nPrintre beneficiarii programului s-a numărat și grădinița IET nr.16 „Izvoraș” din Soroca, unde 15 educatori participă activ la cursurile de formare. Valentina Tihon, directoarea grădiniței , a explicat că a aflat de această oportunitate prin monitorizarea anunțurilor de la Ministerul Educației și Cercetării. Ea a precizat că este a doua ediție a proiectului dedicat educatorilor și că temele abordate sunt variate și relevante pentru provocările din prezent.\n\n„Participăm la cursuri care ne ajută să ne dezvoltăm abilitățile profesionale. Temele includ prevenirea și intervenția în cazurile de bullying, diversitatea și incluziunea în educație, educația pentru democrație și integrarea europeană, dimensiunea de gen în educație, dezvoltarea holistică și starea de bine a copilului în grădiniță.” – ne-a spus dumneaei.",
    "metadata": {
      "original_file": "Observatorul_0092.html"
    }
  },
  {
    "title": "Tot mai mulți tineri merg la studii peste hotare: Printre ei, și Cătălin Mușcinschi din Soroca",
    "content": "Cătălin Mușcinschi, elev în clasa a XI-a la Liceul Teoretic „Constantin Stere” din Soroca, și-a luat rămas bun de la școală. Tânărul pleacă la studii în Armenia, în cadrul unui program de studii internaționale. Argumentele care au stat la baza acestei decizii sunt calitatea înaltă a studiilor și faptul că diploma obținută îi va oferi în viitor mai multe perspective.\n\n– Cătălin, în primul rând te felicit pentru această frumoasă etapă din viața ta! Pentru cei care încă nu cunosc, poți să ne povestești pentru ce mergi în Armenia?\n\n– Mulțumesc mult! Din toamnă merg în Armenia la studii în cadrul unui program UWC (United World Colleges), care este o combinație de școli internaționale. Există 18 astfel de școli în aproximativ 16 țări ale lumii. Aceste instituții de învățământ internațional oferă pregătire preuniversitară pentru elevi capabili de performanță. În cadrul acestui program, voi avea onoarea de a reprezenta tradițiile, cultura și obiceiurile Republicii Moldova, alături de alți 2000 de adolescenți din întreaga lume care vin cu același scop.\n\nScopul principal al școlilor UWC este de a promova pacea în lume prin intermediul interacțiunilor dintre persoane din culturi diferite. Eu voi fi un ambasador al Republicii Moldova, alături de reprezentanți din aproximativ 80 de țări. Împreună, vom lucra pentru a promova pacea, prosperitatea și libertatea. Programul durează doi ani, timp în care voi învăța și voi participa la diverse activități menite să ne dezvolte atât pe plan academic, cât și personal.\n\n– Mai sunt și alți elevi din Moldova care vor merge împreună cu tine în Armenia?\n\n– Da, cu mine la studii va mai merge un băiat din Chișinău și este minunat faptul că vom avea comunitatea noastră din Republica Moldova. Împreună vom avea ca scop să împărtășim valorile și tradițiile Republicii Moldova!\n\n– Ce așteptări ai de la studiile la această școală ?\n\n– Este evident că primul semestru va fi destul de complicat, deoarece va fi un loc nou, departe de casă, cu persoane complet noi! Aștept experiențe extraordinare. Am avut niște discuții cu absolvenți ai acestei școli, care mi-au confirmat că acești doi ani vor fi cu siguranță cei mai frumoși ani din viața mea. Asta și aștept – să-mi trăiesc experiența la maximum, să-mi fac noi prieteni, să călătoresc cu ei și să învăț.\n\n– Ce ai aflat despre Armenia și sistemul lor educațional înainte de a lua decizia de a merge acolo?\n\n– În general, voi avea foarte puțină interacțiune cu sistemul de învățământ al Republicii Armenia și cu comunitatea de acolo, deoarece această școală internațională este de tip staționar. Eu voi învăța și trăi acolo timp de doi ani. Desigur, sunt anumite săptămâni și weekenduri în care, conform programului, vom călători prin Armenia sau alte țări la conferințe, concursuri etc. Vom învăța conform sistemului internațional de Bacalaureat Internațional (IB). Am studiat mai multe despre Armenia, despre natura și cultura ei, care sunt extraordinare.\n\n– La anul urmează examenele de Bacalaureat. Unde le vei susține, în Moldova sau Armenia?\n\n-Eu deja mi-am retras documentele de la Liceul Teoretic „Constantin Stere”, unde am învățat până acum. Le sunt foarte recunoscător administrației liceului și profesorilor pentru tot sprijinul acordat în acești ani de școală. Nu voi da examenele de bacalaureat din Republica Moldova, ci voi avea examene de Bacalaureat Internațional, care sunt complet diferite și au o valoare net mai mare decât diploma de bacalaureat a Republicii Moldova.\n\n-Cum au reacționat părinții când le-ai anunțat că vrei să mergi în Armenia la studii?\n\n– Desigur că părinții au fost extrem de surprinși de faptul că există astfel de programe și posibilități de a învăța peste hotare complet gratuit și, desigur, sunt mândri de reușita mea. Au menționat că mă vor încuraja în toate inițiativele mele și că, dacă am această posibilitate, de ce să nu o utilizez, deoarece este poate o șansă unică.",
    "metadata": {
      "original_file": "Observatorul_0303.html"
    }
  },
  {
    "title": "Cetatea lui Petru-Vodă Rareș",
    "content": "“După moartea lui Ştefan Vodă cel Tânăr strânsu-s-au boierii şi Ţara de l-au ales domn pe Pătru Măjariul, ce l-au poreclit Rareş după numele mamei sale” (G. Ureche). Urmaşul lui Ştefăniţă a fost un om care fără să aibă judecata limpede şi sigură a lui Ştefan cel Mare, isteţimea lui în alcătuirea planurilor mari, moşteneşte de la Tatăl său vitejia şi mai mult decât dânsa, îndrăzneala de a începe lucruri grele, legate cu multe primejdii, dar care aduceau foloase mari. Printre acele lucruri mari a lui Petru Rareş este şi cetatea din piatră Soroca.\n\nMiron Costin în “Cronica Polonă” scrie: “Soroca a fost clădită de Petru Vodă, după descălecatul al doilea”. Faptul că cronicarul Miron Costin nu-l numeşte complet pe domn Petru Rareş, a şi adus la mai multe păreri, presupunându-se că cetatea Soroca ar fi fost ridicată de Petru I Muşat (1375-1391). Pentru acei ce susţin ipoteza aceasta aducem câteva contraargumente:\n• Petru Vodă Muşat n-a avut al doilea descălecat (domnie). Pe când Petru Rareş a domnit de 2 ori: 20 ianuarie 1527 – 18 septembrie 1538 şi 23 ianuarie 1541 – 3 septembrie 1546.\n• Alexandru cel Bun (1400-1432) găsise Moldova întregită, deplină în afară numai de stăpânirea genoveză în Cetatea Albă. El fu acel care o şi înlătură deplin şi cu adevărat, numindu-se ca tatăl său Roman “Domn de la Munte până la Mare”. Moldova îşi atinge hotarele naturale numai pe timpul domniei lui Roman I (1391-1394), fratele lui Petru Muşat. Posibil, că anume atunci teritoriul dintre Prut şi Nistru intră în componenţa Ţării Moldova. În hrisovul din 30 martie 1392 Roman se întitulează “mare singur stăpânitorul domn I Roman Voievod al Ţării Moldovei de la munţi şi până la ţărmul mării”. Cetatea Soroca va fi construită mult mai târziu. Cu toate că C. Cihodaru afirmă că pe timpul lui Alexandru cel Bun în Moldova existau “oraşe formate pe lângă cetăţi sau în care s-au construit cetăţi ca de pildă, Hotin, Târgu-Neamţ, Tighina, Orhei şi Soroca”. Documentar: Soroca a fost atestată după cum s-a scris mai sus la 12 iulie 1499, peste 67 de ani de la moartea lui Alexandru cel Bun.\n\nPrin grele încercări trecea ţara şi domnitorul ei la 1538. Din toate părţile curg puhoi duşmanii: la Hotin trece Nistrul hatmanul leşesc Tarnovschi, tătarii împânzesc ţara, arzând şi pustiind, turcii în frunte cu Soleiman Magnificul, trec Dunărea. Trădat fiind şi de boieri, a părăsit atunci Petru Rareş cetatea de scaun, pribejind peste hotar în Ţara Ungurească.\n\nDar, după cum spune cronicarul, “Sula de aur sparge orice zid de piatră” aşa şi pungile de galbeni ale lui Petru – Vodă plătite la Constantinopol l-au adus a doua oară domn în ţară, dar avându-i de data aceasta pe turcii lui Soleiman în permanenţă la Tighina (Bender) şi Acherman (Cetatea Albă).\n\nÎn a doua domnie Petru Rareş, întreprinde unele măsuri pentru a opri pătrunderea turcilor spre nord. El reconstruieşte unele cetăţi, printre ele fiind şi Hotinul, iar la Soroca, cetatea din lemn şi pământ o înlocuieşte cu una din piatră – perlă a meşterilor lui Petru Rareş.\n\nDacă ar fi să vorbim despre meşterii-zidari din sec. XV, cunoscuţi îi avem doar pe doi din ei – zidarul Ioan din Liov şi greco-genovezul Ioan Privana de la Chilia, venit posibil din Caffa, ca mai apoi în sec. XVI să-i cunoaştem pe arhitecţii lui Petru Rareş. Unul din ei a şi fost cel ce a condus lucrările de construcţie a cetăţii Soroca.\n\nLa 23 aprilie 1543 Petru Rareş scrie din Bahlui majistratului oraşului Bistriţa (Transilvania) o scrisoare, prin care domnitorul roagă majistratul (Bistriţa în timpul primei domnii 1527-1538 se afla în componenţa Moldovei), să-l susţină în “alegerea muncitorilor şi meşterilor pentru construcţia cetăţii, numită Soroca”.\n\n“Petrus Dei gracia Wajvoda, dominus et heres verus terre Moldovie et cetera. Prudens et fidelis nobis sincere dilecte. Plurimure admiramur ab quani causam eadem sese huc ab sua non revenit bona fide nostra eideni pollicemur omnia que Tibr constant et tua sunt; quia Fidelitas Tua maxime opus esset in labore et magisterio tua circa arcem unam nomine Sorocam. Secus ne facias sed quam cito revenias. Datum Bachlovie, die Divi Georgii Militis et Mortiris, 1543” (Petru, cu mila lui Dumnezeu voievod, domn şi stăpân al Ţării Moldova etc. Prudentului şi credinciosului nostru a căzut a noastră alegere sinceră. Cel mai mult ne uimeşte faptul, datorită căruia din nou ne întoarcem la treaba noastră. Averea luată de la supusul nostru promit să fie întoarsă complet, viile etc., de aceea vă asigur, că sunt în siguranţă, aşa dar, fidelitatea Voastră cel mai mult stăruiţi-vă în alegerea muncitorilor şi meşterilor pentru construcţia cetăţii numită Soroca. Fiţi indulgent şi răspundeţi cît mai repede şi-n grabă. Dată la Bahlui în ziua sfântului Gheorghe Biruitorul şi Mucenicul, 1543”).\n\nÎncă la 1529 Petru Rareş voia să aducă la Cetatea Neamţului zidarii bistriţeni. Un meşter pe nume Adrian e pomenit în 1536. La 1543 Vodă se adresează personal “credinciosului meşter” care-i trebuie pentru lucrările de construcţie la cetatea Sorocăi – Vestrates non noverant iuxta consuetudinem nostram edificare.\n\nA fost adus varul în gropi şi nisipul s-a adus, piatra s-a adunat, au sosit meşterii şi din zori până seara târziu luaţi la întrecere cu timpul s-a zămislit la Soroca o cetate nouă – a lui Petru-Vodă Rareş.\n\nÎnălţată între anii 1543-1546, încununată de creneluri, care mai stau şi până astăzi ca o coroană a demnităţii, profilată pe cerul albastru al drumurilor de pace, cetatea îşi deapănă istoria sa de veacuri.\n\nAsemuirea în parte a cetăţii Soroca cu o fortăreaţă genoveză de felul citadelei de la Cetatea Albă de plan circular, cu pânza înaltă de 20 metri ne duce la gândul, că cetatea a fost ridicată de mâna unor meşteri, ce cunoşteau rânduirea cetăţilor mediterane. Într-adevăr, zidarii lui Petru Rareş, atât cei din Bistriţa, cît şi cei din Moldova, au ridicat o cetate care după sistemul ei de apărare se aseamănă foarte mult cu câteva cetăţi din Europa, dar este şi unică în acelaşi timp – nu avem două cetăţi gemene, identice. Prin arhitectura sa cetatea Soroca are analogie în unele elemente de fortificare şi de defensivă cu castelul del Monte din Italia, Queenborough, Walmer şi Deal din Kent, Anglia.\n\nNOTĂ: La zece mile spre sud de Andria, pe vârful unui deal, ce are forma unei piramide, numită Murgie di Minervino, se ridică impozant Castelul del Monte, o construcţie cu două etaje şi o curte octogonală. Ferestrele lui Gotice privesc atât în afară, cît şi înăuntru. Opt turnuri puternice se ridică la cornuri. Castelul are peste nouă sute picioare în circumferinţă. Pereţii au peste 100 picioare înălţime. Poarta principală din marmoră roşie este susţinută de coloane din marmoră ce au la bază nişte lei. Ornamentele sculptate sunt foarte frumoase şi sunt o memorie a artei clasice. Castelul a fost construit în anul 1240 de Frederick al II, care destul de frecvent îşi avea reşedinţa acolo. Locul este atât de pustiu, că este foarte greu să crezi, că veselul şi învăţatul împărat putea să aibă grijă de castel. Acolo, în castelul Del Monte feciorii lui Manfred au fost închişi prizonieri de Charles de Anjou.\n\nŞi, desigur, o plăcere intelectuală a fost Castelul Queenborough, ridicat în Kent, Anglia, în 1361-1377 şi care, cu părere de rău, a fost demolat în secolul XVII. Pereţii lui rotunzi erau mult mai puternici şi rezistenţi la bătaia tunurilor decât cei pătraţi, iar sistema de apărare era concentrică, poarta fiind bine apărată de turnurile din flanguri. Queenborough a fost un castel perfect. O perfecţiune care venise prea târziu. Către sfârşitul secolului XV el devenise deja un anahronizm. Se vor construi alte castele în următoarea sută de ani, dar totul va fi în zadar din punct de vedere militar. Folosirea prafului de puşcă şi artileriei, folosite pentru prima dată în Anglia în 1325, aduc la declinul castelelor în Anglia.\n\nTot în Anglia, în Kent, pe coasta ţărmului, la o distanţă de câţiva zeci de kilometri unul de altul se înalţă două castele cu care cetatea Soroca se asemăna foarte mult în rotunjimea unui turn principal înconjurat de altele mai mici. – Walmer şi Deal. În Cornwall până în ziua de azi “apără” ţărmul Angliei castelul Sf. Mawes. Atât castelele engleze, Walmer şi Deal, cît şi Cetatea Soroca au fost construite în prima jumătate a sec. XVI. Castele şi cetăţi de epocă al unui veac demult trecut.\n\nFiecare descoperire practică a secolelor precedente, în arta apărării şi construcţiei cetăţilor, a găsit o întruchipare vie, cît şi o întrebuinţare perfectă la castelele del Monte, Queenborough, Walmer, Deal, Sf. Mawes şi însăşi la Soroca prin:\n• pereţii rotunzi ce sunt mult mai puternici decât cei drepţi;\n• atacanţii erau impuşi să se mişte pe un teren deschis aflat sub focul încrucişator al tunurilor, ca să ajungă la punctul cel mai vulnerabil al cetăţii – intrarea în cetate;\n• iar intrarea în castelele europene cît şi turnul de intrare în cetatea Soroca era bine apărat de artileria turnurilor din flanguri.\n\nPărerea unor istorici cum că cetatea Soroca se aseamănă cu castelul Caprarola (Italia), după părerea noastră este greşită. Aici ar fi mai corect să spunem că Caprarola ar putea fi comparată cu Soroca, deoarece castelul italian a fost construit la 1573, după 30 de ani de la ridicarea cetăţii Soroca. Între Soroca şi Caprarola este şi o altă deosebire esenţială. Caprarola este în plan arhitectural un pentagon, pe când Soroca, reprezentând în plan un turn gigantic cu cinci turnuri mai mici în jurul lui, plasate ca FRUNZA TRIFOIULUI. Conform destinaţiei sale cetatea Soroca este un edificiu militar, pe când Caprarola a fost reşedinţa cardinalului Alessandro Farnese, cu toate condiţiile bune de trai.\n\nÎn 1997, colecţia muzeului din Austria “Minimundus” din Klagenfurt s-a complectat cu încă un exponat – copia la scară joasă a cetăţii Soroca. În acest muzeu al monumentelor de arhitectură din întreaga lume, cetatea Soroca s-a plasat alături de aşa monumente ale culturii universale ca: Marele zid chinez, Moscheea lui Suleiman, Turnul Eiffel, Abu- Simbel, Statuia Libertăţii…\n\nDacă am privi cetatea Soroca din zborul unei păsări, am vedea, că ea reprezintă o stea cu cinci colţare, ce este figura omului – spun unii, – un simbol al Renaşterii, al Libertăţii. Coroana voievodului – susţin alţii.\n\nZidurile împreună cu cele 5 turnuri formează o incintă circulară, făcând-o să reziste la atacurile artileriei grele de asediu.\n\nMeşterul Adrian cît şi ceilalţi meşteri-zidari a lui Petru Rareş erau bine cunoscuţi cu arhitectura de fortificaţie din epoca Renaşterii, alegând-o pe cea mai perfectă din mulţimea de posibilităţi.\n\nScrisoarea Voievodului Rareş de la 23 aprilie 1543 este acea adeverinţă de naştere a cetăţii Soroca. De fapt Adrian ar fi fost chemat din Bistriţa la momentul principal al construcţiei, iar însăşi procesul de pregătire, posibil, că începu cu mult mai înainte, odată cu venirea în scaunul ţării al lui Petru Rareş. Se pregătesc gropile cu var stins, se pregăteşte şi se aduce din împrejurimi piatra necesară, nisipul, lemnul pentru schele, ca mai apoi, sub conducerea meşterilor zidari să se înceapă lucrul principal – construcţia cetăţii.\n\nCitește începutul AICI . Va urma. \n\n Nicolae Bulat, fragment din cartea Județul Soroca: file de istorie (Editura ARC, 2000) publicat cu permisiunea familiei autorului și editurii.",
    "metadata": {
      "original_file": "Observatorul_0246.html"
    }
  },
  {
    "title": "„Ființă firavă – femeia” – spectacol muzical susținut de Band Orchestra, dirijată de maestrul Ion Vorotneac / VIDEO",
    "content": "Atmosferă încărcată de emoție și bucurie în Sala Mare a Palatului de Cultură din Soroca . Band Orchestra Consiliului raional Soroca, sub îndrumarea maestrului Ion Vorotneac,au pregătit un program de sărăbătoare cu prilejul Zieli Internaționale a Femeii. Piese mai vechi, cât și piese mai noi din repertoriul orchestrei au fost alese special pentru femeile și domnișoarele prezente la concert.",
    "metadata": {
      "original_file": "Observatorul_0495.html"
    }
  },
  {
    "title": "Elevii soroceni descoperă Universul la AstroClubul Bisoca / VIDEO",
    "content": "Un grup de elevi din Soroca, cazați la Campusul „Sfântul Sava”, a avut ocazia să viziteze AstroClubul Bisoca, un loc unde pasionații de știință și curioșii pot participa la observații astronomice și discuții tematice despre tainele Universului.\n\nAmplasat în cadrul Școlii Gimnaziale „Gheorghe Munteanu Murgoci” din Bisoca, sub conducerea directorului Viorel Șerbănoiu, AstroClubul oferă o platformă educațională dedicată științelor astronomice, menită să inspire și să stimuleze curiozitatea tinerilor.\n\nElevii au fost implicați în activități captivante, care le-au permis să învețe despre mișcările planetelor și fenomenele care guvernează cosmosul. Prin intermediul acestor activități, au avut ocazia să-și îmbogățească cunoștințele și să descopere noi perspective asupra universului.\n\nReportaj video realizat în cadrul proiectului Jurnaliștii Civici, de la „Observatorul de Nord”, dacă vrei să faci parte din echipa noastră, ne poți scrie AICI .",
    "metadata": {
      "original_file": "Observatorul_0180.html"
    }
  },
  {
    "title": "Tamara Coșciug: „Visul meu de mică a fost să devin ARTISTĂ”",
    "content": "Visul meu de mică a fost să devin ARTISTĂ. În clasa I-a am completat niște bilețele și profesoara le-a pus într-un borcan pe care l-a deschis în clasa a VIII-a și era scris artistă.\n\nDrumul a fost greu, cu multe necunoscute dar am reușit și azi pot spune cu certitudine, că visul meu s-a realizat. Le mulțumesc tuturor care au contribuit la realizarea acestui vis! \n\n Tamara Coșciug, interpretă\n\nP.S.: De Ziua Internațională a Copiilor am propus maturilor să ne vorbească despre visele din copilărie realizate peste ani și cum a fost calea spre ele. Află aici și alte vise realizate, ce pot servi ca model pentru mulți dintre noi.",
    "metadata": {
      "original_file": "Observatorul_0315.html"
    }
  },
  {
    "title": "Iana Gherman: ”Am ales să-mi continui studiile la școala superioară de chimie Rennes din Franța…” / VIDEO",
    "content": "Astăzi au fost făcute publice rezultatele examenelor de bacalaureat. Printre cei 47 de elevi cu 10 pe linie s-a înscris și o soroceancă, Iana Gherman elevă la Liceul Teoretic ”Constantin Stere”.\n\nCalea spre succes a fost lungă, tânăra ne recunoaște, că a muncit zi de zi. Consideră că știința viitorului este chimia, iar pasiunea ei pentru această disciplină o va dezvolta deja la școala superioară de chimie din Rennes, Franța unde deja a fost admisă.",
    "metadata": {
      "original_file": "Observatorul_0250.html"
    }
  },
  {
    "title": "Cine suntem, de unde venim și care sunt valorile noastre fundamentale?",
    "content": "Educația este pașaportul nostru către viitor, \n\n pentru că mâine aparține oamenilor \n\n care se pregătesc începând de azi. \n\n Malcom X\n\nAnual la sfârșit de august profesorii sunt încadrați în pregătirea pentru noul an de studiu, de asemenea în această perioadă se organizează Reuniunile metodice inclusiv la istorie care are ca scop : Prezentarea Reperelor metodologice la disciplina școlară istoria românilor și universală / educație pentru societate în anul școlar 2024-2025.\n\nLa data de 21 august în incinta Muzeului de istorie și Etnografie ”Nicolae Bulat” din orașul Soroca sa desfășurat reuniunea metodică a profesorilor de Istorie și EPS din raion. În cadrul reuniunii a fost discutat atât Reperele metodologice cât și rezultatele la sesiunile de examina 2024, succesele și provocările din anul precedent de studiu. În partea a doua a întrunirii profesorii au participat la un atelier practic cu genericul MUZEUL- un infinit al timpului.\n\nConform curriculum actualizat în 2019 la Istorie include cadrul cronologic și spațiul istoric, diversitatea culturală, interpretarea obiectivă a faptelor și evenimentelor istorice. Elevii trebuie educați într-un spirit pașnic, tolerant fără a crea situații de conflict. Noutatea noului curriculumul presupune: utilizarea tehnologiilor informației și comunicației; abordări interdisciplinare dar și învățarea în bază de proiect învățarea în baza investigațiilor, astfel elevii sunt încurajați să investigheze un anumit aspect al istoriei, utilizând o varietate de surse și prezentându-și rezultatele într-un format creativă. O metodă eficientă de asemenea este organizarea excursiilor sau vizita la muzeu, această metodă a și fost aplicată practic în cadrul reuniunii.\n\nÎn scopul bunei desfășurări a activității practice profesorilor li s-a recomandat din timp să vizioneze două secvențe video informative despre muzeu. Activitatea MUZEUL – un infinit al timpului a avut câteva componente.\n• La prima etapă profesorii au fost informați despre scopul și sarcinile care urmează să le realizeze, apoi prin tragere la sorț au fost repartizați în cele zece săli tematice ale muzeului.\n• După repartizare fiecare echipă conform fișei de observații propusă au analizat exponatele, au realizat o scurtă prezentare a sălii. Astfel în următoarea etapă unul /doi membrii ai echipei vor fi în calitate de ghizi.\n• La expirarea timpului aplicând metoda didactică ”Turul galeriei” profesorii au avut posibilitatea să treacă prin toate sălile iar profesorii ghizi să le prezinte sala și exponatele.\n• La final profesorii prin metoda PRES și-au exprimat opiniile cu privire la activitatea ce presupune educația muzeistică.\n\nScopul activității practice a fost de a diversifica învățarea în bază de proiect, de cercetare individual ghidată și a accentua aspectul pluri-interdisciplinar în acest proces de cercetare. Conform Curriculum-ului Național la Istorie pentru clasele a X-a – a XII-a din 2019, 7% din numărul total de ore alocat acestei discipline îi revin studierii spațiului local. Astfel, accentul cade pe formarea la elevi a deprinderilor de investigare şi orientare care au ca punct de pornire contactul direct cu faptul studiat. Istoria locală are menirea de a face o legătură directă între cele învățate teoretic la lecții și evenimentele și fenomenele istorice desfășurate în localitate. Aceasta perfecționează învățarea istoriei naționale și locale.\n\nIstoria națională/locală reprezintă oglinda în care un popor își poate privi trecutul, prezentul și își poate construi viitorul, ne ajută să înțelegem cine suntem, de unde venim și care sunt valorile noastre fundamentale. Este un tezaur de cunoștințe, experiențe și valori care ne definesc ca națiune și ne oferă un sentiment de identitate și apartenență. Istoria ne oferă o perspectivă asupra evenimentelor și proceselor care au modelat lumea în care trăim.\n\nPrin cunoașterea trecutului, putem înțelege mai bine cauzele și consecințele evenimentelor actuale, ne construim un sentiment de apartenență la o comunitate mai mare.\n\nStepanyants Maria, \n\n metodistă în cadrul DÎ Soroca, \n\n doctorandă la Universitatea Valahia din Târgoviște",
    "metadata": {
      "original_file": "Observatorul_0179.html"
    }
  },
  {
    "title": "Observatorul de Nord și trupa AKORD au semnat un acord de patneriat / VIDEO",
    "content": "Recent, printr-un concert solo live, trupa AKORD a încântat publicul din Soroca. Prin intermediul parteneriatului media, Observatorul de Nord nu doar că a promovat ziua concertului în mod activ, ci a contribuit și la creșterea vânzărilor de bilete, asigurându-se că fiecare iubitor de muzică bună din regiunea nordică, a aflat despre eveniment și a avut șansa să participe.\n\nAceastă colaborare a depășit granițele unei simple relații de afaceri, transformându-se într-o prietenie între trupa Akord și echipa Observatorului de Nord. Legătură formată după o colaborare frumoasă, a capturat după sine și un moment frumos, precum a fost – semnarea unui acord de parteneriat.",
    "metadata": {
      "original_file": "Observatorul_0483.html"
    }
  },
  {
    "title": "Două incidente sub influența alcoolului: Un șofer și un agresor în vizorul polițiștilor din Soroca",
    "content": "Primul incident a avut loc în dimineața zilei de astăzi, când un bărbat de 38 de ani din Soroca a fost depistat în stare de ebrietate la volanul unui Opel. Testarea efectuată cu aparatul Drager a relevat o concentrație de 1,07 mg/l vapori de alcool în aerul expirat, indicând un grad avansat de intoxicație alcoolică. Conform reglementărilor legale, vehiculul a fost ridicat și plasat într-o parcarea specială, iar pe numele conducătorului auto a fost inițiat un proces penal pentru conducerea sub influența alcoolului.\n\nAl doilea incident a avut loc într-o stație PECO Lukoil, unde un individ de 33 de ani, aflat sub influența alcoolului, a avut un comportament agresiv față de un polițist care documenta o contravenție. Bărbatul a adresat insulte și a avut un comportament fizic ostil, punând astfel în pericol siguranța polițistului și perturbând ordinea publică.\n\nAmbele cazuri sunt acum în atenția autorităților care investighează incidentele și aplică măsurile legale corespunzătoare.",
    "metadata": {
      "original_file": "Observatorul_0196.html"
    }
  },
  {
    "title": "Urmăriți în direct: Gala Parteneriatelor Educaționale",
    "content": "Vă rugăm să introduceți adresa dvs. de e-mail aici Salvați numele meu, adresa de e-mail și site-ul web în acest browser pentru data viitoare i comentariu.\n\nAcest site folosește Akismet pentru a reduce spamul. Află cum sunt procesate datele comentariilor tale .",
    "metadata": {
      "original_file": "Observatorul_0342.html"
    }
  },
  {
    "title": "Soroca – în calea tuturor nesăţioşilor de pământuri",
    "content": "Mulţi ani la rând cetatea Soroca a stat de pază la vadul Nistrului, apărând hotarul Moldovei din partea Câmpului Rusesc, ţinând piept năvalei celor nesăţoşi de pământuri vecine – tătarii, turcii, polonezii, cazacii. Dar vorba cronicarului: “n-a fost neam mai lovit, care să se apere cu o mai cumplită îndârjire”. Cetatea cu zidurile ei înalte şi puternice a sfidat de nenumărate ori norii negri de plumb şi ploile năpraznice de foc ale duşmanilor de tot soiul. Apărătorii vrednici ai acestui ţinut de hotar au rezistat în ciuda vitregiei vremurilor. De zidurile cetăţii Soroca şi-au zdrobit a lor iatagane ienicerii turci, sub zidurile cetăţii şi-au găsit sfârşitul mulţi nobili polonezi. Au trecut cu mari războaie pe la Soroca zaporojenii…\n\nÎn 1523 domnitorul Moldovei Ştefăniţă îl anunţa pe regele polon Sighizmund cum că pârcălabul de la Soroca a zdrobit un detaşament turcesc, luând prizonieri şi a întors ţării 2500 de oi, jefuite de turci. Proaspăt construită, cetatea lui Petru Rareş – după cum spune cronicarul G. Ureche, cunoaşte şi prima trădare dată de Alexandru Lăpuşneanu (septembrie 1552 – 18 noiembrie 1561, octombrie 1563 – 10 martie 1568).\n\n“Alexandru – Vodă vrându să între în voia turcilor, – scrie bătrânul Grigore Ureche – precum să făgăduisă înaintea împăratului că va risipi toate cetăţile din Ţara Moldovei numai să-i dea domnia”. Lăpuşneanu îndeplini promisiunea dată turcilor. Împlu toate cetăţile cu lemne şi le dădu foc. Aşa începuse cea de-a doua domnie a lui Alexandru – Vodă Lăpuşneanu (1564). Au ars toate, numai Hotinul a rămas întreg, apărând Ţara şi imperiul turcesc de polonezi. Prin fapta sa nici un lucru cât de bun n-a făcut domnitorul pentru Moldova, ca şi vasul cel fără de fund, câtă apă n-ai turna într-însul nu-l mai poţi umplea. Aşa şi turcul, de ce-i dai tot mai mult, mai multă nevoie îţi face. Cu toate că cetatea Soroca a fost risipită ca şi toate surorile sale, nu cred că Grigore, Vasile, Iacop ostaşi din garnizoana cetăţii a fi lăsat în voia sorţii cetatea trădată. Nu. Au venit ţăranii să-şi facă sorocul la Soroca, s-au adunat meşterii şi din nou la cetate s-a auzit răsunând în lunca Nistrului muzica ferestrăului, cântecul zidarului. S-a adus pământ în cetate pentru a ascunde ruşinea trădării – cenuşa pojarului. S-au aşezat bârnele în găuri şi încetul cu încetul Cetatea Soroca a înviat, făcându-şi mai departe rostul ei.\n\nIstoria neamului nostru, este acel foc sacru, care arde din inima marilor bărbaţi ai neamului: Divinul Zamolxe, Decebal, Ştefan cel Mare, Ioan Vodă cel Viteaz…\n\nÎn după amiaza zilei de 16 iunie 1578, un bărbat de vre-o 49 de ani, cu statură impunătoare şi frumos la înfăţişare, purtând barbă după obiceiul domnilor moldoveni, rostea în faţa călăilor săi şi a unei mulţimi adunate în Piaţa de Mărfuri din Liov ultimele sale cuvinte: “Sânt osândit la moarte, dar nu ştiu pentru ce, fiindcă nu cunosc să fi săvârşit în viaţa mea vre-o faptă pentru care ar trebui să termin astfel. Ştiu bine, că am luptat întotdeauna bărbăteşte şi cavalereşte – cu cinste – împotriva duşmanilor lumii creştine.\n\nNu cunosc nici un alt motiv, dar dacă eu sânt condamnat la moarte pentru că turcii, cu plată, au cerut regelui vostru, supusul său, să facă acest lucru şi regele a poruncit călăului să ducă treaba la bun sfârşit, pentru mine n-are nici o însemnătate. Dar ţineţi minte, ca nu va trece mult timp şi cel care mă ucide azi pe mine v-ar putea ucide şi pe voi şi că făpturile voastre şi cele ale regilor voştri vor fi duse la Constantinopol de îndată ce cel care plăteşte o va cere”.\n\nReproducând aceste cuvinte ale lui Nicoară Potcoavă – rostite în piaţa mare, şi reproduse de Filippo Talducci, în scrisoarea sa din 12 iulie 1578, adresată din Craiova contelui Giovani Battista Concini de Conti della Penna, relata tragicul sfârşit al celui în faţă căruia s-au deschis porţile Cetăţii Soroca – Nicoară Potcoavă. În scrisoarea sa el totodată accentua, cât este vorba de un act de mare nedreptate din partea regelui polon Ştefan Bathory (1575-1586).\n\nCând călăul, după cum şi era obiceiul vremii arată poporului capul sângerând, pentru a demonstra, că judecata s-a făcut şi dreptatea a biruit, un murmur de nemulţumire şi durere a izbucnit de asupra peţii. Numai paza bună care pusese mâna pe archebuze, a asigurat liniştea or. Liov.\n\nFilippo Talducci ne comunică că până în cele din urmă, spiritele au fost liniştite, permiţându-se oamenilor lui Nicoară să depună corpul, împreună cu capul în biserica ortodoxă din Liov, zisă a Ruşilor, cu toate că mai înainte ea fusese ridicată şi sprijinită cu banii Domnilor Moldovei. După înfrângerea lui Ioan Vodă cel Cumplit în lupte de la Roşcani, în iunie 1574, Moldova avu stăpân pe Petru – Vodă Munteanul (Petru Şchiopul). El avu mult de lucru cu cazacii, care năvăliră de mai multe ori în Moldova, aducând cu dânşii “Domnişori, fii, fraţi adevăraţi sau închipuiţi ai Domnilor ce stăpâniseră până la Petru Vodă.\n\n“De noroc era Petru – Vodă cu cazacii cum să tâmplă pururea omului de nare odihnă ca bine de unii nu se mântuia, alţii veniia asupra lui”. (Gr. Ureche)\n\nÎn drumul lor spre domnie cazacii treceau Nistru pe la Soroca, Raşcu, pe la Rîbniţa. Unul din cei mulţi dornici de domnie a fost şi Nicoară Potcoavă. Ajutat de cazaci şi ţăranii fugari din Secea Zaporojană, pe Nipru, el încearcă o primă incursiune în Moldova în august – septembrie 1577, dar care se termină nereuşit. Cronicarii Grigore Ureche şi Nicolae Costin relatează, că la acea incursiune au participat numai 330 de oameni conduşi de hatmanul Şah şi moldoveanul Ceapă. A doua încercare a lui Potcoavă de a pune mâna pa putere s-a încununat cu succes. Potcoavă trece Nistrul la Soroca, unde “prostimea la primit ca domnitor”. La sfârşitul lui noiembrie 1577 el s-a instalat domn la Iaşi. Grigore Ureche afirmă, că mulţi i s-au închinat”.\n\nÎntr-o scrisoare din 16 ianuarie 1578 către împăratul Rudolf al II-lea se arată, că Nicoară Potcoavă a fost aşezat domn al Moldovei prin voinţa ţării. Astfel se explică, cred că, cea de-a doua victorie asupra lui Petru Şchiopu după instalarea lui la Iaşi, la Docolina, la 13 decembrie 1577. Dar noul domn care-şi numise alţi dregători şi începuse domnia sa prin deschiderea temniţelor, n-a fost primit de turci. Sultanul Murat al III-lea a dat poruncă în Transilvania şi Ţara Românească să se adune oşti pentru a ataca Moldova.\n\nÎn faţa acestor pregătiri Nicoară Potcoavă, la sfatul lui Ştefan Bathory, fostul principe al Transilvaniei, devenit de curând şi el rege al Poloniei, şi la îndemnul magnaţilor polonezi se retrage din Moldova, pe la Soroca spre Ţara Leşească.\n\nPrins prin vicleşug de magnatul Micola Sineawski, palatinul Podoliei, Nicoară Potcoavă este adus la 10 februarie 1578 la Varşovia şi predat mercenarilor lui Ştefan Bathory. A fost prins prin vicleşug, fiindcă pe Nicoară nu era chiar aşa de uşor de pus mâna. Era un cazac viteaz şi voinic: “acel Potcoavă era de o aşa putere, că nu numai potcoave rupea, dar şi taleri sfărâma, iar când înfigea un taler în copac nu putea-i să-l scoţi decât tăindu-l. Apucându-se de o roată din urmă putea ţine în loc o căruţă trasă de 6 cai. Sfărâma oiştea de genunchi. Luând în dinţi un butoi de miere îl arunca peste cap. Luând în mână un corn de bou, străpungea cu el poarta” (Text de pe o gravură poloneză din sec. XVIII cu portretul lui Nicoară Potcoavă.).\n\nÎn aprilie 1578, el este transferat în cetatea Rawa, iar după 2 luni este adus la Liov. În toată această perioadă Petru Şchiopul şi sultanul cer insistent regelui Poloniei pedepsirea prizonierului Nicoară. O ultimă adresare a ceauşului turc la Liov îl determină pe Ştefan Bathory de a decide condamnarea la moarte, fără judecată, a lui Nicoară Potcoavă. Deşi mercenarii au cerut ca un asemenea viteaz să fie iertat, mai puternic decât rugăminţile lor a fost cuvântul ceauşului. Nicoară a fost executat, aducând după cum relata Filippo Talducci în scrisoarea sa, “jale mare în Polonia şi ruşine asupra regelui”.\n\nNedreptatea ce se sfârşise în piaţa Liovului la 16 iunie 1578 va fi mai târziu recunoscută şi un mare oraş polonez, va da cinstire acestui bărbat viteaz.\n\nDupă câţiva ani, la construcţia Arsenalului din Gdansk (1601-1605), una din cele mai frumoase clădiri din oraş, o adevărată perlă a stilului Renaşterii flamande, operă a marelui arhitect Anton von Obbregen, , la picioarele unei statui de oştean moldovean se va aşeza efigia (capul) în piatră a lui Ioan Potcoavă. Aflat în faţa Arsenalului din Gdansck, ea păstrează şi astăzi această efigie, mărturie a recunoaşterii marii nedreptăţi ce i s-a făcut lui Ion Potcovă, numit de moldoveni Nicoară.\n\nOdată cu execuţia lui Potcoavă lupta cazacilor pentru cucerirea domniei în Moldova, nu numai că n-a încetat, ea chiar s-a înteţit, cunoscând un mare avânt încă în acele vremuri când Nicoară Potcoavă zăcea în lanţuri în închisoarea poloneză.\n\nDin nou sânt înaintaţi unul după altul “moştenitorii legitimi” a lui Ioan Vodă cel Viteaz şi Nicoară Potcoavă. Cronicarul G. Ureche aminteşte în Letopiseţul său pe mulţi domnişori care au urmat calea lui Nicoară Potcoavă, tulburând domnia celui ce la urmat pe cel, care a strălucit pe bolta Moldovei ca o stea căzătoare – Ioan Vodă cel Cumplit şi Viteaz. Prin campaniile lor în Moldova cazacii au încercat să-l înlăture pe Petru Şchiopul de la domnie – la 27 iulie şi 12 octombrie 1578, la 27 octombrie 1583, la 7 august 1584, la 8 ianuarie 1587. Cel mai vestiţi dintre pretendenţi au fost un Alexandru, un Petru, un Constantin I şi al II, un Manoil, un Ionaşco.\n\nDupă zdrobirea cazacului Alexandru, în fruntea altui detaşament de zaporojeni vine Petru, care s-a declarat fiul lui Alexandru. Informaţiile despre activitatea lui sânt foarte sărace. E cunoscut faptul că Petru porneşte la luptă în primăvara sau vara anului 1578. Printre adepţii lui erau şi moldoveni, inclusiv şi unii boieri mici. Despre ultimii doi, fraţii Simon şi Grigore, aflăm dintr-un hrisov al domnitorului Petru Şchiopul din 11 martie 1586, în care este vorba de confiscarea satului Climăuţi din ţinutul Sorocii, de pe Nistru, fostă ocină a celor doi fraţi. Domnitorul scria, că Simion şi Grigore au pribegit în Ţara Leşească la cazaci şi de acolo ei l-au ridicat pe un oricare lotru, şi anume Petru, ca domnitor şi au venit cu sabia asupra Domniei mele… Dacă am auzit despre venirea lor în Ţara Domniei mele, am adunat oastea şi am ieşit în calea lor la cetatea Soroca. Ei auzind de sosirea Domniei mele, au început să fugă înapoi, iar pe numitul Domnitor Petru oştenii Domniei mele gonindu-l, l-au prins viu pe el şi pe mai sus supuşii Simon şi fratele lui Grigore şi l-au adus la Domnia mea. Întru aceasta Domnia mea i-am ucis ca duşmani ai Domniei mele şi a întregii ţări a Domniei mele”.\n\nCitește începutul AICI . Va urma. \n\n Nicolae Bulat, fragment din cartea Județul Soroca: file de istorie (Editura ARC, 2000) publicat cu permisiunea familiei autorului și editurii.",
    "metadata": {
      "original_file": "Observatorul_0207.html"
    }
  },
  {
    "title": "Colegiul „Mihai Eminescu” din Soroca + Muzeul de Istorie si Etnografie “Nicolae Bulat” = promovarea turismului / VIDEO",
    "content": "„Ţara mea frumoasă, \n\n Tu gură de rai! \n\n Cu creştini la masă, \n\n Cântece la nai.”\n\nLa 8 noiembrie 2024, elevii grupelor 28 și 38 ai Colegiului „Mihai Eminescu” din Soroca, împreună cu profesorii lor, și anume Irina Levandovschi (profesoară de Istoria Românilor și Universală) și Victoria Nosov (profesoară de Geografie) au realizat o activitate de mare valoare și însemnătate pentru Republica Moldova, la Muzeul de Istorie și Etnografie „Nicolae Bulat” din oraș. Elevii au căutat numeroase locuri turistice din țară, care, după părerea lor trebuie vizitate, pentru a spori interesul cultural al populației. S-au manifestat creativ prin cântec, poezie, expoziții și cuvântări.\n\nCoordonatorii evenimentului au promovat interesul comunității pentru a explora aceste locuri turistice, iar directorul Muzeului, Victor Botnaru, a încurajat elevii să continue valorificarea lor.\n\nReportaj realizat în cadrul studioului pentru tineri MoJo, de la „Observatorul de Nord”, dacă vrei să faci parte din echipa noastră, ne poți scrie AICI . \n\n Reporter MoJo: Victoria Zabolotnîi",
    "metadata": {
      "original_file": "Observatorul_0084.html"
    }
  },
  {
    "title": "A furat banii de la nuntă și și-a cumpărat mașină și motocicletă / VIDEO",
    "content": "Conform unui anunț al Poliției Republicii Moldova, un tânăr din Soroca a fost reținut, fiind suspectat că a furat de la un bărbat suma de bani câștigată în urma organizării unei nunți.\n\nIncidentul a fost semnalat pe 1 septembrie, când un bărbat de 26 de ani a raportat poliției că persoane necunoscute i-au pătruns în locuință și i-au sustras 130 000 de lei, bani obținuți în urma unui eveniment de familie.\n\nÎn urma investigațiilor și acțiunilor operative, polițiștii au identificat un suspect de 21 de ani, originar din aceeași localitate. Se pare că tânărul a folosit o parte din suma furată pentru a-și achiziționa o mașină și o motocicletă.",
    "metadata": {
      "original_file": "Observatorul_0159.html"
    }
  },
  {
    "title": "Cusăturile bunicii Maria: O filă din istoria familiei Lupu din Vasilcău / VIDEO",
    "content": "Așa s-a întâmplat că într-o zi, când Valentina Struc din Vasilcău rânduia teancul de cusături moștenite de la bunica Maria, s-a apropiat mezina familiei, Ariadna. Văzând o cusătură împodobită cu flori multicolore, Ariadna a întrebat-o de ce este scris în limba rusă. Valentina a înțeles că a venit momentul să-i povestească istoria familiei, istoria calvarului prin care au trecut bunicii săi, Gheorghe și Maria Lupu, oameni gospodari care adunaseră avere prin muncă și pe care sovieticii le-au risipit-o într-o noapte.\n\nÎn îndepărtatul an 1949, bunica nu adormea până nu vedea stinsă lumina la sovietul sătesc. Lumea vorbea despre deportări, dar bunelul era convins că, chiar dacă va fi ridicat, doar pe el îl vor lua, fără a se atinge de copii și soție. N-a fost să fie așa. Au ajuns în Siberia de gheață cu toții, doar unul dintre feciori a reușit să fugă…\n\nSovieticii le-au luat casă și masă, oloinița și treierătoarea, dar nu au putut să le ia hărnicia și spiritul de gospodari. După un an trăit în baracă, și-au construit o casă din țărână și paie. Iar atunci când a trebuit să îmbrace pereții noii case, bunica i-a împodobit cu cusături. A cusut cu lacrimi și obidă, cu dor de casă și cu multe-multe întrebări. Atunci când cosea „în urma acului” se gândea la trecut, la cât bine făcuse oamenilor din sat, pe câți îi ajutase și cum tot aceștia s-au bucurat de năpasta care a dat peste ei. Când acul alerga înainte, gândurile erau la viitor, la cât vor trebui să îndure depărtarea și străinătatea.\n\nValentina păstrează cusăturile moștenite de la bunica. Unele dintre acestea poartă semnele îngălbenite ale unor pioneze cu care au fost înfipte în pereții reci ai surghiunului, ca un semn al neuitării pentru generațiile care vor veni.",
    "metadata": {
      "original_file": "Observatorul_0270.html"
    }
  },
  {
    "title": "Ultimul sunet la Colegiul de Arte „Nicolae Botgros” din Soroca / GALERIE FOTO",
    "content": "La Colegiul de Arte „Nicolae Botgros” din Soroca astăzi a avut loc festivitatea de încheiere a anului de studii. Zeci de specialiști, viitori oameni de cultură, și-au luat rămas bun de la colegi și profesori.\n\nCântece, dansuri, și mesaje de recunoștință, acestea au fost ingredientele evenimentului de astăzi. Pe tonuri nostalgice, dar și umoristice pe alocuri, elevii au mulțumit celor care i-au ajutat să-și descopere talentele și i-au i-au susținut la șlefuirea lor.",
    "metadata": {
      "original_file": "Observatorul_0335.html"
    }
  },
  {
    "title": "Petrece vara într-un mod creativ la Biblioteca Municipală „M. Sadoveanu” din Soroca / GALERIE FOTO",
    "content": "Recent, sala de lectură a Bibliotecii Municipale „M. Sadoveanu” din Soroca a inaugurat serviciul „Vacanța veselă la bibliotecă”. Opt copii cu vârste cuprinse între 6 și 12 ani s-au alăturat pentru a descoperi activitățile captivante oferite de bibliotecă.\n\nAcest serviciu a fost lansat pentru prima dată pe 5 iulie 2019 și are loc în sala de lectură a bibliotecii în perioada iulie-august, de la ora 10:00 până la 12:00, în zilele de marți, joi și vineri. Tematica include ore de lectură, tehnologia informației, activități creative, jocuri, vizionare de filme și masterclass-uri.\n\n„Odată cu sosirea verii, copiii așteaptă cu nerăbdare vacanța de vară, iar părinții se întreabă cum să le ocupe timpul liber. Biblioteca Municipală „M. Sadoveanu” vine în ajutor cu serviciul nou „Vacanța veselă la bibliotecă”, oferindu-le copiilor ocazia de a petrece timpul liber într-un mod creativ, educativ și instructiv, dezvoltându-și diverse abilități și deprinderi de comunicare,” ne-a spus Raisa Chiseliță , bibliotecar.\n\nAcest serviciu reprezintă o inițiativă valoroasă care oferă copiilor posibilitatea de a se dezvolta într-un mediu sigur și educativ, transformând vacanța de vară într-o experiență de neuitat.\n\n„Programul nostru este diversificat, incluzând jocuri creative, confecționarea de animale în tehnica origami, vizionarea de desene animate, jocuri în aer liber și vizite la locuri turistice. Copiii sunt entuziasmați și chiar vin cu propuneri de activități. Vacanța trebuie să fie petrecută frumos și util, prin relaxare creativă. Totodată, părinții pot fi siguri că la bibliotecă copiii se simt bine și învață lucruri noi,” a mai adăugat Sofia Sîrbu , bibliotecar.",
    "metadata": {
      "original_file": "Observatorul_0227.html"
    }
  },
  {
    "title": "Demir Dragnev: “Cetatea Soroca e făcută de Ștefan cel Mare. Asta e părerea mea”",
    "content": "Cetățeanul de onoare al municipiului Soroca, Demir Dragnev, doctor habilitat în istorie și membru corespondent al Academiei de Științe a Moldovei, a fost unul dintre invitații emisiunii “Interviu cu soroceni”. Istoricul este originar din satul General Poetaș (denumit astfel în perioada interbelică), localitate cunoscută din cele mai vechi timpuri și până astăzi cu numele de Cureșnița.\n\nCa să vă cunoască sorocenii mai bine, spuneți-ne de unde sunteți și când v-ați născut? \n\n Eu m-am născut la 27 iulie 1936, în satul Cureșnița, atunci se numea General Poetaș, județul Soroca. M-am născut în familia lui Marin sau Miron îi mai ziceau, Dragnev și Elena Dragnev. Deci, tatăl meu avea rădăcini, pe de o parte, din Cureșnița, după mama lui, iar după tată era din români, care au venit din Timoceni. Bunicul meu se numea Petru, era din satul Colibe de Munte, județul Troian, iar de partea cealaltă era județul Ilfov. Erau vreo câțiva kilometri până la Dunăre, de unde era dealul lor. Deci, de partea aceasta a Dunării ei erau Dragnea, iar pe partea cealaltă a Dunării erau Dragnev. Satul nostru Cureșnița era foarte interesant, că aveam mori plutitoare. Cândva, demult, eu n-am apucat, erau 24 de mori. Vă închipuiți, venea din tot județul lume. Când eram copil, de acum rămăsese vreo 14 mori. Deci, ele pluteau, când venea vreun vaporaș, le trăgeau la mal tot timpul. Când eram copil, pe malul Nistrului, seara ardeau multe focuri. Oamenii veniți din diferite părți la mori își făceau tot acolo mâncare. De aici era vorba că denumirea satului ar proveni de la ”cu râșniță”, dar eu mă gândesc că râșniță și moara nu-i tot aceeași. Și atunci am căutat eu în documente și am stabilit că satul era înconjurat de păduri și făceau cărbuni pe timpuri. Și unul care era acolo mai mare pe cărbuni, îi spunea Сurilo, care vindea cărbuni. De aici ar putea fi Cureșnița. Ar fi două presupuneri, ori de la ”cu râșniță” sau de la Curilo. Istoricul român Ghibănescu, care a editat multe documente, consideră că e de la Curilo. Satul acesta a fost dăruit de Ștefan cel Mare după bătălia de la Lipnic lui Ciucium și Revencu, care s-au distins în lupte.\n\nFamilii pe care și acum le regăsim la Cureșnița… \n\n Aceștia, mai târziu, au mai vândut părți de sat la diferite persoane și s-au ivit Bulații, care aveau multe locuri, este mai sus râul Bulata. Deci, ei au cumpărat o bucată din Cureșnița și pe urmă s-au stabilit mai mult aici. Fiecare deținea pământul în satele acestea în devălmășie, nu lucra fiecare partea lui, căci satul era comun. Fiecare își știa partea lui, cât i se cuvenea. Partea lui cu neamul lui forma așa-numiții bătrâni. Era bătrânul Revencu, bătrânul Ciucium, bătrânul Bulat și bătrânul Petrina. La aceștia veneau țărani care nu cumpărau pământ, dar veneau să lucreze la dânșii și lor dădeau pământ, apoi le plăteau a zecea parte. Era la Cureșnița așa-zisul loc pe vale și acolo locuiau țăranii, care erau la noi cei mai înapoiați. Treceau vara pe lângă casa noastră, ieșeau la Nistru, în căciuli, îmbrăcați mai rău, pe când cei care erau răzeși erau așa, îmbrăcați mai bine. Vreau să vă spun un lucru, pe care poate nu l-ați știut, că la mijlocul secolului al XVIII-lea, în 1742, Constantin Mavrocordat a editat un hrisov prin care mazilii, iar aceștia din Cureșnița erau mazili, toți erau obligați să învețe carte. De aici să nu vă mire că înaintașii mei toți se duceau la învățătură. Regretatul Nicolae Bulat a scris că satul Cureșnița a început să fie părăsit nu ca alte sate, după anii 90, cureșnițenii au început a pleca mai înainte, pentru că se duceau la învățătură și nu se mai întorceau. Și dacă acum noi ne uităm, Chișinău este plin de cureșnițeni.\n\nCum țineți minte satul din copilărie și cum s-a schimbat Cureșnița când ați văzut-o ultima dată? \n\n Vreau să spun că în copilărie satul era foarte populat, multă lume era. Aveam o școală foarte frumoasă, construită în 1904, unde am învățat și eu pe vremea românilor. Școala respectivă era vizavi de biserică, avea pereții groși. La școala aceasta, când eu eram copil, după război, veneau să facă clasele de la a patra la a șaptea copiii din Holoșnița și copiii din Șeptelici. Pe atunci satul era foarte angajat în activitatea de producere — legumăritul. Deci, pe malul Nistrului erau vreo 20 de hectare unde era dezvoltat tare legumăritul.\n\nCum vă amintiți Cetatea Soroca când ați văzut-o prima dată? \n\n Prima dată când am venit să învăț la Soroca, în clasa a VIII-a, eu am venit în ’49, un ofițer rus ne preda pregătirea militară generală. La aceste ore ne ducem în cetate să împușcăm. Erau puse pe jos niște scânduri, ne așezam pe dânsele și trăgeam. Cetatea Soroca era tir. Era un miros neplăcut în cetate, era un veceu public.\n\nCum vă amintiți anii ’44, când Soroca a fost ocupată, cine erau atunci „eliberatorii” despre care acum se fac legende? \n\n În afară de armata regulată, au venit așa-numiții partizani ”Sovietscaia Moldavia”, dar nu era nici un moldovean, erau mai mulți bieloruși și ruși, băietani de 14 -16 ani, în pufoaice, flămânzi și se repezeau la noi în casă: ”Esti salo? Mamașa, davai salo, a to poluciși”. I-a dus acolo la butoiaș și au luat toată slănina. Pe urmă mergeau în beci la vin, scoteau cepul, se îmbătau și nu puteau pune cepul înapoi. Se purtau așa ca niște cuceritori. Până atunci la noi în sat era pichet românesc, deci eram în relații foarte bune cu dânșii, ne erau ca rude. Băieții făceau controlul pe malul Nistrului, iar bunica îi chema și-i mai hrănea oleacă. Înainte de a pleca mergea plutonierul cu încă doi de la pichet prin sat și întreba dacă nu este dator cu ceva.\n\nDar cum era orașul când intrase armata sovietică în oraș? \n\n Orașul, în 1944, avea foarte multe dărâmături, multe case libere, pentru că au plecat și s-au evacuat în România mulți. Eu învățam la Școala nr. 1, acum e blocul vechi al Colegiului ”Mihai Eminescu” și era grădina publică acolo, vizavi era și cinematograful de vară. Noi acolo umblam. Orașul și era plin cu invalizi în grupuri, adunați cu baian, cântau la baian cântece rusești. În oraș toți se temeau de Krasnîi partizan, era unul nebunoi mai mare, pentru dânsul tot era posibil. Și eu tot mă temeam de Krasnîi partizan.\n\nCum ați decis să învățați istoria în perioada în care istoria ne-a fost falsificată? \n\n O tradiție familiară. La mine în casă bunicul Petre avea o bibliotecă foarte bogată, cu cărți, inclusiv românești și îi plăcea istoria Evului Mediu. Și eu stăteam cu nasul în ele. Alt bunic, Pavliuc, tot avea casa plină cu cărți. Deci, până acum țin minte cărțile cu fotografii din perioada medievală și antică. De aceea eu m-am specializat în acest domeniu. La nouă ani eu de-acum cunoșteam cele mai multe evenimente.\n\nNu vă era interesantă istoria partidului? \n\n Istoria partidului era o obligație. Cum erai obligat să faci militărie, erai obligat să înveți istoria partidului, materialismul dialectic, economie politică și așa mai departe. Eu îndeplineam această obligație. Apropo, când m-am dus mai întâi în Cureșnița la școală, am învățat două clase românești, învățătoarea era Ana Damașcan. Aceasta era în anii 1942-43 și o bucată din 44, până au venit rușii. Apoi în toamnă, în clasa a III-a, în septembrie, am învățat la ruși. Până atunci foarte frumos se făceau sărbătorile. Deci, ca exemplu, la o sărbătoare toate fetele se îmbrăcau frumos în costume naționale ale tuturor provinciilor românești și la urmă venea Basarabia. Mama era învățătoarea și o mângâia pe cap: ”Vezi că te-am scăpat de sabie, ai să fii cu noi liberă totdeauna!”. Venea Transilvania: ”Te înțeleg, fetiță dragă, că încă ești încătușată, dar noi ne gândim la tine, o să te scăpăm și pe tine”. Uite așa școala era. În toată lunea, când veneam la școală, se făcea adunare, se cânta Tatăl nostru, Imnul României ”Deșteaptă-te, române”, ”Trăiască regele în pace și onor de țară iubitor!”. Deci asta cântam, după care un băiat citea, era o listă a celor care și-au pierdut viața pentru județul Soroca și țin minte: ”Plămădeală Constantin, mort pentru patrie!”, apoi altul, mort pentru patrie. Asta era în toată lunea. Și lecțiile erau foarte frumoase, ne scotea la aer, mâncam acolo în școală, la amiază. Când au venit rușii, școala s-a golit, nu avea cine în septembrie să facă lecții. S-au găsit totuși două persoane care făcuseră o mahinație acolo, îi prinseseră și fusese oleacă și arestați. Erau soți, el era director, și ea învățătoare pe toată școala. Noi scriam pe marginea ziarelor. Cerneală făceam din coajă de nucă și aruncam acolo un cui ca să se oxideze și asta era cerneala noastră.\n\nSoroca a fost un pic de capitală a Basarabiei ocupate, să-i spunem așa… \n\n Soroca a fost câteva luni capitală, din momentul când a fost cucerită, din sfârșitul lui aprilie până la sfârșitul lui septembrie. Apoi Guvernul și Comitetul Central au venit la Chișinău. Ei au stat în clădirea Zemstvei, pe urmă a Școlii Pedagogice viitoare. Deci, iată, acolo era Guvernul.\n\nCum era clădirea Zemstvei? Cum o țineți minte? \n\n Clădirea era foarte frumoasă. Eu mă duceam foarte des, pentru că o tanti de a mea era acolo șefă de studii, și mai mult stătea acolo. Dar eu locuiam la dânsa. Știți, îndată după război, profesori basarabeni erau foarte puțini. Cine erau mai mult? Erau evrei care au fost evacuați. Au venit înapoi, știau bine limba și nu ne-au calicit limba, așa cum făceau transnistrenii. Era numai unul transnistrean. El vorbea într-o limbă stâlcită, la parade zicea ”Trăiască întâia maia”, adică 1 Mai.\n\nDar, pentru familia matale, cum au fost anii de ocupație sovietică? \n\n De ocupația sovietică familia noastră a fost afectată foarte grav. Tatăl meu a fost plutonier în armata română și la operația Iași-Chișinău l-au luat prizonier. Care era ostaș de rând, le-o dat drumul, dar pe tata, fiindcă era subofițer, l-au dus în Rusia, la Tambov și a stat într-un lagăr în condiții inumane. Deci îi dădea dimineața un morcov și un cartof, ca el să fiarbă cartoful, iar cu morcovul să-și facă ceaiul. Asta era toată mâncarea și el s-a îmbolnăvit de tuberculoză acolo. În ’47, în toiul foametei, prin ianuarie, el vine acasă. Dar nu știa ce a fost. S-a uitat prin saraie, prin pod, și a întrebat soția unde este grâul. Mama îi zice că eu cu Mirel, adică cu mine l-am dus la Soroca, că de altfel, nu aveam să mai fim aici, acasă. Un vecin nu a vrut să-l ducă, și a fost judecat pe 4 ani, este vorba de moș Nicuță Andrieș.\n\nNoi cunoaștem din timpul lui Ștefan cel Mare aproape fiecare biserică pe care a construit-o. Și cam nimic despre Cetatea Soroca… \n\n Soroca întâi a fost cetate de lemn făcută de Petru Mușatinul la sfârșitul secolului XIV. Atunci a fost făcută cetatea de lemn și Ștefan cel Mare după bătălia de la Lipnic a făcut cetatea asta de piatră. E făcută ca cetatea de la Roman, exact tot atunci, după aceleași metode. În 1512 un străin a trecut prin Soroca și scria că a văzut o cetate de piatră. Mai târziu Petru Rareș a adus meșteri din Transilvania care au reparat Cetatea Sorocii și Cetatea Hotinului și este același mortar la Soroca și la Hotin. Deci cetatea e făcută de Ștefan. Asta e părerea mea.",
    "metadata": {
      "original_file": "Observatorul_0362.html"
    }
  },
  {
    "title": "Filmează, postează, votează și… câștigă!",
    "content": "Centrul de Resurse pentru Tineri și Femei DACIA vă provoacă să mergi la vot și să inspiri și alți tineri! Dacă ești gata pentru prima ta experiență de vot? Acum e momentul să arăți cât de mult contează vocea ta! Participă la campania centrului și ajută la mobilizarea generației tale printr-un VIDEO scurt în care îndemni prietenii și colegii să iasă la vot.\n\n1. Filmează un clip creativ în care spui de ce este important să mergi la vot.\n\n4. Etichetează 5 prieteni pe care îi provoci să meargă pe 20 octombrie la vot!\n\nPostările cu cele mai multe reacții vor primi cadouri surpriză! Este ocazia perfectă să fii un exemplu pentru toți cei din jur și să îți faci vocea auzită! Nu uita: Votul tău contează! Fii parte din schimbare și provoacă-i pe cei din jur să facă la fel. Hai să demonstrăm împreună că tinerii au puterea să facă diferența!",
    "metadata": {
      "original_file": "Observatorul_0118.html"
    }
  },
  {
    "title": "Vremea la Soroca: Prognoza meteo pentru joi, 4 iulie 2024",
    "content": "Astăzi la Soroca, valorile termice vor fi comparabile cu normele perioadei. Maxima zilei va fi de 21-23 de grade Celsius, iar minima de 15-18 grade Celsius. Pe parcursul zilei, se vor semnala înnorări accentuate, însoțite de ploi slabe.",
    "metadata": {
      "original_file": "Observatorul_0231.html"
    }
  },
  {
    "title": "Preotul Ioan Botea: „Eu văd România ca pe bunelul meu” / VIDEO",
    "content": "Licenţiat în jurnalism și Master în Științe ale Comunicării, Facultatea de Jurnalism şi Ştiinţe ale Comunicării, Universitatea de Stat din Moldova.",
    "metadata": {
      "original_file": "Observatorul_0374.html"
    }
  },
  {
    "title": "Vremea la Soroca: Prognoza meteo pentru vineri, 21 iunie 2024",
    "content": "Conform prognozei meteo pentru vineri, 21 iunie, temperaturile maxime vor varia între 24 și 28 de grade, iar cele minime între 16 și 21 de grade.\n\nCerul va fi predominant senin, cu excepția orelor amiezii și serii, când vor apărea unele înnorări. Vântul va sufla slab până la moderat. Precipitații nu se prevăd.",
    "metadata": {
      "original_file": "Observatorul_0266.html"
    }
  },
  {
    "title": "Darius Tihon: ” Eu vreau să devin electrician, ca să am mereu lumină / VIDEO",
    "content": "Darius Tihon, nici mai mult, nici mai puțin, vrea să devină electrician. Băiatului îi place tehnica și înălțimea. Pentru a-și împlini visul, Darius crede că trebuie doar să-și cumpere o mașină.\n\nZilele acestea, Darius a avut parte de o experiență deosebită. Însoțit de Dumitru Chistol, directorul filialei din Soroca a Rețelelor Electrice, a avut ocazia să cunoască mai îndeaproape munca electricienilor. Cu casca de protecție pe cap, a vizitat atelierul unde electricienii își pregătesc echipamentele și a rămas fascinat de macarale, tractoare, turnuri și mașini de forat, care sunt esențiale pentru instalarea și întreținerea liniilor electrice. Darius a primit răspuns și la întrebarea care demult îl frământa: De ce, când pune ceva în priză, ies scântei?\n\nDacă credeți că visele celor mici rămân în copilărie și nu sunt altceva decât simple fantezii, să știți că greșiți, ele sunt mult mai profunde și au o influență deosebită asupra noastră ca adulți. Se spune că visurile din copilărie au puterea reacțiilor atomice. Ele au forța să ne propulseze prin viață și să ne aducă la punctul spre care am râvnit. Iată de ce i-am rugat pe câțiva copii să ne împărtășească visurile lor de azi. Poate, peste ani, vom fi martori ai realizării lor…",
    "metadata": {
      "original_file": "Observatorul_0323.html"
    }
  },
  {
    "title": "Digitalizarea educației la liceul „Constantin Stere” din Soroca: Un exemplu de succes",
    "content": "Liceul Teoretic „Constantin Stere” din Soroca are peste 1.300 de elevi și este considerat una dintre cele mai bune instituții de învățământ general din Republica Moldova. Așa cum se cuvine unei instituții educaționale moderne, liceul „Constantin Stere” tratează cu seriozitate implementarea tehnologiilor digitale în procesul educațional.\n\nVasile Baș, directorul liceului a fost intervievat de I-VIN.INFO despre tendințele actuale ale digitalizării în cadrul sistemului de învățământ general din Republica Moldova. Interesant este că acestea seamănă îndeaproape cu tendințele din Ucraina.\n\nLa Liceul Teoretic „Constantin Stere” din Soroca, problema reînnoirii sistemului educațional a început să fie abordată serios în timpul pandemiei de Covid-19 din 2020. Conducerea liceului a înțeles că ar fi imposibil să continue educația în condițiile de atunci fără a încorpora tehnologiile digitale în procesul educațional.\n\nLiceul a luat trei măsuri concrete pentru a depăși criza și a-și moderniza metodele educaționale. În primul rând, au fost achiziționate laptopuri pentru toți profesorii. De asemenea, au fost instalate table interactive și televizoare inteligente în majoritatea claselor. Acest echipament a fost achiziționat cu ajutorul Ministerului Educației al Republicii Moldova, în cadrul unui proiect numit „One to One.” Liceul „Constantin Stere” a primit 50 de laptopuri prin acest proiect. Jumătate dintre ele au fost păstrate în sălile de clasă, iar cealaltă jumătate a fost distribuită profesorilor.\n\n„Liceul nostru are 78 de profesori, așa că nu au fost suficiente laptopuri pentru toți. Pentru a ne asigura că toți profesorii noștri au fost echipați corespunzător, am început să achiziționăm laptopuri din bugetul propriu,” spune directorul liceului, Vasile Baș.\n\nUlterior, liceul a obținut încă câteva granturi, ceea ce le-a permis să amenajeze o clasă interactivă și să achiziționeze alte tipuri de echipamente necesare pentru a facilita metodele educaționale moderne. În prezent, conducerea liceului alocă fonduri din bugetul anual pentru achiziționarea și reînnoirea bazei tehnice.\n\nAl doilea pas a fost instruirea tuturor profesorilor în utilizarea noilor tehnologii. Sarcina a fost preluată de Vasile Baș însuși, deoarece, pe lângă funcția de director, este și profesor de informatică. Domnul Baș își amintește că, timp de trei săptămâni, întregul personal didactic a rămas la serviciu chiar și după ora 19:00, petrecând ore întregi învățând să folosească noul echipament și software.\n\nUlterior, Ministerul Educației din Moldova a implementat un proiect prin care mulți dintre profesorii Republicii, inclusiv cei de la liceul „Constantin Stere,” au fost învățați cum să implementeze tehnologiile digitale în procesul educațional și cum să folosească eficient toate aplicațiile relevante.\n\nÎn mod natural, al treilea pas a fost să-i învețe pe elevi cum să folosească aceste tehnologii, care reprezentau o experiență nouă și pentru ei. Această sarcină a fost preluată tot de Vasile Baș, cu ajutorul a doi profesori de informatică. Elevii au învățat direct la orele de informatică cum să folosească diversele aplicații care urmau să fie încorporate în procesul educațional.\n\n„Pe lângă aceasta, am filmat mai multe videoclipuri de instruire, care au fost încărcate pe YouTube. În ele, am explicat pas cu pas cum să folosească diferitele aplicații. Informațiile au fost utile nu doar pentru copii, ci și pentru părinții lor, care s-au implicat și ei în digitalizarea procesului educațional,” spune domnul Baș.\n\nÎn ceea ce privește aplicațiile folosite de elevi și profesori la liceul „Constantin Stere,” conducerea liceului a decis să urmeze principiul „mai puține cantități, mai bună calitate.” Principalele platforme utilizate sunt Google Classroom, Google Meet, Google Forms, Zoom și Canva.\n\nPe lângă platformele menționate, elevii folosesc laboratoare virtuale la orele de fizică, biologie și chimie. Liceul a achiziționat licențe pentru aceste aplicații specializate, astfel încât elevii să le poată folosi la ore. Laboratoarele virtuale permit elevilor să desfășoare lucrările de laborator necesare acestor discipline pe ecranele dispozitivelor electronice. De exemplu, într-un laborator de chimie, un elev ar putea amesteca mai mulți reagenți și ar vedea o reacție previzibilă sau una neașteptată.\n\n„Această aplicație este foarte convenabilă, deoarece îi ajută pe toți elevii noștri să dobândească abilități practice. În fiecare clasă sunt 30-35 de copii, iar într-o lecție ar fi timp pentru 4 sau 5 elevi să desfășoare un experiment practic. Acum, datorită laboratoarelor virtuale, fiecare elev are ocazia să desfășoare experimentul în timpul lecției,” explică directorul.\n\nConform echipei pedagogice de la Liceul Teoretic „Constantin Stere,” deși digitalizarea educației are numeroase avantaje, are și dezavantaje. În ceea ce privește avantajele, principalul este creșterea interactivității învățării pe care o oferă digitalizarea. În era Tik-Tok, când copiii sunt obișnuiți cu videoclipuri scurte și percepția rapidă a informațiilor, tehnologiile digitale transmit cunoștințele într-un format convenabil pentru ei.\n\nUn alt avantaj este că majoritatea lecțiilor online pot fi înregistrate și apoi vizionate de mai multe ori. Dacă elevul nu a înțeles pe deplin tema lecției, o poate revizui pe site-ul Educație Online. Unele aplicații, cum ar fi Canva, permit elevilor să participe la proiecte de grup. Folosind aceste aplicații, elevii pot comunica cu colegii lor și pot lucra la proiecte comune fără a trebui să părăsească locuința.\n\nÎn ceea ce privește dezavantajele digitalizării educației, Vasile Baș menționează faimosul Chat GPT, care a devenit o mare problemă pentru profesori. Elevii pot folosi această inteligență artificială pentru a îndeplini aproape orice sarcină, fără a învăța vreodată materialul.\n\n„Ne temem că copiii vor înceta să mai gândească. Sarcina noastră principală astăzi este să-i învățăm pe elevi cum să folosească corect platforme precum Chat GPT. În plus, există o tendință îngrijorătoare în care copiii întâmpină din ce în ce mai multe dificultăți în a percepe informațiile textuale. S-au obișnuit treptat cu informațiile vizuale sub formă de videoclipuri și le devine dificil să înțeleagă esența unei sarcini dacă este prezentată prin text scris. Împreună cu profesorii, încercăm să găsim soluții pentru aceste probleme și sunt încrezător că vom reuși să găsim o cale de ieșire din această situație,” explică domnul Baș.\n\nÎn ciuda acestor dezavantaje, liceul teoretic „Constantin Stere” încă plănuiește să dezvolte educația digitală. În prezent, conducerea instituției dezvoltă un proiect care va crea o mediatecă în liceu, care va conține 20 de computere, un display interactiv, o cameră video și o imprimantă de mare volum. În paralel cu acest proiect, liceul intenționează să achiziționeze imprimante și scanere pentru fiecare sală de clasă. În următorii doi ani, vor fi achiziționate încă șase display-uri interactive pentru sălile de clasă din ciclul primar.\n\n„Având în vedere tendința de digitalizare rapidă a educației, trebuie să pregătim elevii să utilizeze tehnologiile digitale încă din primii ani de școală. Sunt convins că introducerea acestor tehnologii în procesul educațional va contribui la optimizarea și chiar la creșterea eficienței acestuia. Lumea se dezvoltă rapid și toți trebuie să fim pregătiți pentru asta,” conchide Vasile Baș.\n\nArticolul de mai sus a fost creat în cadrul proiectului n-ost „Online journalism, in-depth”, finanțat de Ministerul Federal al Cooperării Economice și Dezvoltării din Germania (BMZ). Opiniile exprimate în acest articol aparțin autorilor independenți și nu reflectă neapărat opiniile BMZ.",
    "metadata": {
      "original_file": "Observatorul_0289.html"
    }
  },
  {
    "title": "Biblioteca de la Colegiul „Mihai Eminescu” din Soroca: locul unde elevii descoperă tezaurul cunoștințelor / VIDEO",
    "content": "Biblioteca Colegiului „Mihai Eminescu” din Soroca este considerată un tezaur al cunoștințelor, deoarece adăpostește o colecție vastă de cărți și informații utile. Biblioteca permite accesul elevilor la aceste cunoștințe, oferindu-le oportunitatea de a învăța, de a se dezvolta și de a descoperi noi perspective.\n\nAșadar, sursele bibliotecii contribuie nemărginit la conservarea și transmiterea culturii și a cunoștințelor de la o generație la alta, jucând un rol esențial în educație și dezvoltarea societății.\n\nReportaj realizat în cadrul studioului pentru tineri MoJo, de la „Observatorul de Nord”, dacă vrei să faci parte din echipa noastră, ne poți scrie AICI . \n\n Reporter MoJo: Evelina Bulhac",
    "metadata": {
      "original_file": "Observatorul_0134.html"
    }
  },
  {
    "title": "Ce șotii au făcut profesorii de la Liceul Teoretic „Petru Rareș” din Soroca? (III) / VIDEO",
    "content": "Profesorii noștri, uneori rigizi și foarte serioși, ascund în amintirea lor șotii demne de urmat de discipolii lor. Și când ar fi mai bine să ne amintim de ele, decât la 1 aprilie, care este un fel de Zi Internațională pentru șotioșii de toate vârstele.\n\nI-am provocat pe mai mulți profesori de la Liceul Teoretic „Petru Rareș” din Soroca să ni le povestească, și aceștia au acceptat. Să continuăm cu al treilea episod.\n\nUrmărește AICI primul episod, iar AICI al doilea.\n\nReportaj video realizat în cadrul studioului pentru tineri MoJo, de la „Observatorul de Nord”, dacă vrei să faci parte din echipa noastră, ne poți scrie AICI .",
    "metadata": {
      "original_file": "Observatorul_0421.html"
    }
  },
  {
    "title": "FOTOGRAFIA ZILEI: Iarnă de poveste în raionul Soroca",
    "content": "Ai fotografiat ceva deosebit și vrei ca imaginea să fie apreciată de cât mai multă lume? Ai surprins cu telefonul o problemă și vrei ca autoritățile să afle de ea? Atunci rubrica FOTOGRAFIA ZILEI de pe www.observatorul.md este locul perfect pentru imaginea ta. Trimite-ne imaginea ta pe facebook.com/observatorul.md și descrie când, unde și în ce context a fost făcută, iar noi vom avea grijă să o promovăm ca să ajungă la cât mai mulți oameni.",
    "metadata": {
      "original_file": "Observatorul_0071.html"
    }
  },
  {
    "title": "Consiliul Raional Soroca a decis să investească 100 mii de lei pentru îngrădirea stadionului din Rublenița / VIDEO",
    "content": "La Ședința Consiliului Raional Soroca din această săptămână s-a decis că autoritățile raionale trebuie să investească 100 mii de lei pentru îngrădirea construcției nefinisate de la stadionul raional din satul Rublenița. Aceasta prezintă pericol pentru copii și nu numai, iar până lucrările vor fi reluate, ar fi nevoie de îngrădire, cel puțin așa au decis aleșii raionali.\n\nAmintim că anterior Centrul Național Anticorupție a făcut bilanțul celor mai importante operațiuni de deconspirare a actelor de corupție, întreprinse pe parcursul anului 2023. În acest TOP rușinos se regăsește și „dosarul construcției stadionului raional din satul Rublenița, care este pe locul 17.",
    "metadata": {
      "original_file": "Observatorul_0358.html"
    }
  },
  {
    "title": "În municipiul Soroca vor fi amenajate 11 locuri de afișaj electoral pentru alegerile prezidențiale și referendum",
    "content": "fondat la 3.11.1998, înregistrat la Camera Înregistrărilor de Stat, membru al Asociaţiei Presei Independente afiliate WAN (Organizaţiei Internaţionale a Ziarelor) din anul 1999, este primul ziar din câmpia Sorocii, care este inclus în Catalogul ÎS \"Poşta Moldovei\", apare în limba română",
    "metadata": {
      "original_file": "Observatorul_0163.html"
    }
  },
  {
    "title": "Elevii de la Colegiul “Mihai Eminescu” din Soroca au celebrat femeia / VIDEO",
    "content": "La Colegiul „Mihai Eminescu”, în prag de 8 Martie, Ziua Internațională a Femeii, elevii au adus un sincer omagiu femeii prin cântece, recitaluri de poezie și dansuri pline de emoție și sensibilitate. Rând pe rând, pe scena sălii de festivități, au ieșit colective artistice care au făcut să vibreze atmosfera. Sărăbătoarea a fost cu adevărat un omagiu sincer și emoționant adus feminității, puterii femeilor și dorinței lor de a face lumea mai bună și mai fericită.\n\nÎn mesajul de felicitare, doamna director Tatiana Vișniovîi a menționat: ” Iată-ne ajunși într-o primăvară care ne magnetizează cu speranțe și dor de frumos. Ne cuprinde tuburător sufletul cu mesaje de încurajare. Ziua Internațională a femeii elogiază frumsețea, înțelepciunea, gingășia, bunătatea și puritatea sufletească…”",
    "metadata": {
      "original_file": "Observatorul_0499.html"
    }
  },
  {
    "title": "Talente sorocene premiate la Festivalul Concurs Internațional de colinde, datini și tradiții „Împreună de Crăciun!”",
    "content": "Festivalul Concurs Internațional de colinde, datini și tradiții „Împreună de Crăciun!” a adus bucurie românilor din întreaga lume. Organizat de Asociația „Uniți prin muzică” din Quebec, Canada, concursul s-a desfășurat online și a avut ca scop promovarea limbii, culturii și tradițiilor românești. Copii din România, Republica Moldova și diaspora au fost invitați să participe, iar printre câștigători s-au numărat și soroceni.\n\nTamara Coșciug, membră a juriului, a povestit că jurizarea s-a desfășurat într-un mod riguros, ținând cont de portul popular, ținuta scenică, dicție și intonație. „Este al treilea an când fac parte din juriu. Anul acesta copiii au fost mult mai bine pregătiți, iar majoritatea au obținut punctaje mari. Am jurizat secțiunea cântec popular și colinde, soliști vocali, și am fost impresionată de autenticitatea interpretărilor.”, a declarat aceasta.\n\nRenata Țenti, coordonatoarea cercului „Actori în devenire,” a participat pentru prima dată la concurs împreună cu elevele Sofia Spinei, Alexandra Nistreanu și Marinela Revenco. „Recitalul nostru liric, intitulat De sărbători, ne-a adus Premiul de excelență. Am dorit să le stimulăm creativitatea și să valorificăm potențialul artistic. Mulțumim organizatorilor pentru această oportunitate și vom participa cu siguranță și la următoarele ediții ”, a spus Renata Țenti.\n\nAnsamblul folcloric „Struguraș” din Soroca a impresionat cu colindul O leru-i Doamne , ocupând locul I la secțiunea Ansambluri. Lilia Rotaru , coordonatoarea ansamblului, a subliniat: „Am interpretat colindul ,,O leru-i Doamne „, un cântec care ne-a adus mai aproape de esența sărbătorilor de iarnă. Prin glasurile cristaline ale copiilor și prin autenticitatea interpretării lor, am încercat sa redam magia și spiritualitatea acestui colind străvechi. Fiecare vers, fiecare notă a fost cântată cu suflet, dorindu-ne sa transmitem tuturor căldura și frumusețea tradițiilor noastre. Astfel, ne-am clasat pe locul I.”\n\nDe asemenea, membra ansamblului, Patricia Fedco, a recitat poezia Nașterea Mântuitorului și a câștigat locul I, iar Ana Tofan, de doar 8 ani, a interpretat colindul În Cetatea Împăratească , ocupând locul II. „Acest festival a reușit sa aducă în prim-plan autenticitatea colindelor românești și valorile pe care le transmit și a unit copii din diverse colturi ale lumii ,cu rădăcini române ,într-o sărbătoare comuna a datinilor. Festivalul de colinde a fost o experiență deosebită, iar pentru Ansamblul „Struguraș” a fost o mare onoare să participe pentru a doua oară.”, a adăugat Lilia Rotaru.\n\nAna Tănase , conducătoarea cercului „Micul Actor” la Centrul de Creație Soroca: „Ca profesor, sunt profund mândră de realizarea Andronic Valeria, care la prima participare a reușit să obțină premiul de excelență. Acest moment este o dovadă a talentului ei remarcabil și a muncii pe care a depus-o. Este o bucurie să văd cum copiii își depășesc emoțiile și transformă fiecare oportunitate într-un succes. Acest premiu nu doar că îi deschide noi orizonturi, dar confirmă și importanța implicării și susținerii în procesul educațional. Sperăm ca această reușită să fie doar începutul unui drum frumos și plin de realizări pentru ea.”.",
    "metadata": {
      "original_file": "Observatorul_0026.html"
    }
  },
  {
    "title": "Te invităm să participi la o nouă ediție a Festivalului de umor „O CETATE NU-I PE ROATE”!",
    "content": "fondat la 3.11.1998, înregistrat la Camera Înregistrărilor de Stat, membru al Asociaţiei Presei Independente afiliate WAN (Organizaţiei Internaţionale a Ziarelor) din anul 1999, este primul ziar din câmpia Sorocii, care este inclus în Catalogul ÎS \"Poşta Moldovei\", apare în limba română",
    "metadata": {
      "original_file": "Observatorul_0476.html"
    }
  },
  {
    "title": "Sărbătoare multașteptată la Visoca – Festivalul „Ultimul Snop”",
    "content": "În satul Visoca s-a desfășurat prima ediție a Festivalului „Ultimul Snop”, care a coincis cu marcarea Zilei Independenței Republicii Moldova. Festivalul organizat de primăria satului, se dorește a fi un omagiu adus agricultorilor care prelucrează pământul și ne aduc roadele.\n\nPrintre oaspeții de vază au fost vicepreședintele raionului Soroca, Iurie Tănase, o delegație împreună cu primarul Cătălin Lupu din comuna Ciurea, județul Iași, primarii de Dărcăuți, Oleg Rozimovschi și Tătărăuca Veche, Svetlana Păunescu, dar și din alte localități aflate în raioanele învecinate.\n\nAgricultorii, dar și alți invitați la eveniment, și-au expus produsele recoltate, obiectele meșterite și bucatele alese în cadrul unei expoziții amenajate în holul Casei de Cultură.\n\nAu fost înmânate mai multe diplome și celor care practică agricultura, inclusiv în domeniul zootehniei și sectorului semincer. Interpretul Gheorghe Țopa a venit cu un mănunchi de cântece, dar nici gazdele și oaspeții veniți la festivalul mult așteptat, nu doar la figurat ci și la propriu, nu s-au lăsat mai prejos și au arătat de la mic la mare că sunt dibaci și pe scenă.",
    "metadata": {
      "original_file": "Observatorul_0175.html"
    }
  },
  {
    "title": "„Eco-Sor” a lansat proiectul „Un pas realizat spre un sat curat”, ce se va implementa în satele Zastânca, Volovița și Alexandru cel Bun / VIDEO",
    "content": "Asociația Obștească „Eco-Sor” a lansat recent proiectul de mediu „Un pas realizat spre un sat curat”. Obiectivul general al acestuia este reducerea impactului negativ asupra mediului și sănătății populației, prin abordarea sistemică a gestionării deșeurilor din gospodăriile casnice din satul Zastânca și comuna Volovița.\n\nAsociația și-a propus să instruiască aleșii locali, elevi și alte grupuri sociale din mahalale satelor prin campanii de informare cu privire la gestionarea deșeurilor și respectarea legislației de mediu. Totodată se dorește formarea abilităților necesare la colectarea separată a deșeurilor de ambalaje din plastic, întreținerea corectă a tomberoanelor de depozitare a deșeurilor umede și a deșeurilor de baterii și acumulator. Mobilizarea locuitorilor din aceste localități pentru contractarea Serviciului comunal din Soroca la evacuarea deșeurilor ar putea ajuta la lichidarea gunoiștilor haotice din preajma acestor sate.\n\nUrmează să fie instruite 1250 de persoane, iar peste 1000 de tomberoane însoțite cu instrucțiuni de depozitare vor fi repartizate gospodăriilor din aceste trei sate.\n\nAsociația Obștească ”Eco-Sor” a inițiat acest proiect pentru a fi participanți activi la implementarea Strategiei de gestionare a deșeurilor 2013-2027. „Strategia a fost aprobată prin HG 248, 2013. Cu mult mai târziu s-a recurs la implementarea ei. Întreaga republică a fost divizată în 8 regiuni. S-a efectuat studiul de fezabilitate în regiunile 1, 8, 5. Raionul Soroca face parte din regiunea 7 (Bălți, Drochia, Râșcani, Glodeni, Florești, Fălești, Sângerei), s-au găsit și surse financiare pentru studiul de fezabilitate. În toate aceste regiuni (RMD) se prevede depozite de deșeuri, stații de sortare, compostare, stații de transfer. Proiectul nostru contribuie la realizarea strategiei, programelor naționale, regionale și locale în domeniul protecției mediului. Proiectul promovează cultura ecologică și atingerea unui nivel satisfăcător de calitate a vieții, sănătate și educație. Sustenabilitatea proiectului va stimula creștere economică prin economisirea resurselor naturale, promovând în același timp dezvoltare umană pentru a avea grijă de mediu în care trăiesc. Reducerea și reciclarea deșeurilor este una dintre soluțiile pentru combaterea schimbărilor climatice și încălzirii globale” s-a menționat în cadrul lansării.\n\nAcest proiect este finanțat de IP Oficiul Național de Implementare a Proiectelor în domeniul Mediului și implementat de A.O. ”Eco – Sor”",
    "metadata": {
      "original_file": "Observatorul_0460.html"
    }
  },
  {
    "title": "Un buchet de colinde de la Corul „ARIOSO” al Colegiului de Arte „Nicolae Botgros” / VIDEO",
    "content": "fondat la 3.11.1998, înregistrat la Camera Înregistrărilor de Stat, membru al Asociaţiei Presei Independente afiliate WAN (Organizaţiei Internaţionale a Ziarelor) din anul 1999, este primul ziar din câmpia Sorocii, care este inclus în Catalogul ÎS \"Poşta Moldovei\", apare în limba română",
    "metadata": {
      "original_file": "Observatorul_0030.html"
    }
  },
  {
    "title": "Sofia Guțu: Vreau să devin veterinar, ca să fac animalele sănătoase / VIDEO",
    "content": "Sofia Guțu iubește mult animalele. Visul ei, când va crește mare, este să devină veterinar pentru a ajuta animalele bolnave. Doamna veterinar Nadejda Știrbu s-a oferit să-i satisfacă curiozitatea și să-i arate ce înseamnă o clinică veterinară. Sofia a văzut cum pot fi făcute perfuzii animalelor bolnave și i-au fost prezentate aparatele de ultrasonografie folosite atunci când animalele au dureri de burtică.\n\nLa clinica veterinară, Sofia a făcut cunoștință cu pisicul Cuzea, care suferă de pancreatită acută. De asemenea, a întâlnit-o și broasca țestoasă Leo.\n\nDacă credeți că visele celor mici rămân în copilărie și nu sunt altceva decât simple fantezii, să știți că greșiți, ele sunt mult mai profunde și au o influență deosebită asupra noastră ca adulți. Se spune că visurile din copilărie au puterea reacțiilor atomice. Ele au forța să ne propulseze prin viață și să ne aducă la punctul spre care am râvnit. Iată de ce i-am rugat pe câțiva copii să ne împărtășească visurile lor de azi. Poate, peste ani, vom fi martori ai realizării lor…",
    "metadata": {
      "original_file": "Observatorul_0319.html"
    }
  },
  {
    "title": "Au stat la gazdă într-un sat din raionul Soroca, apoi au plecat cu mai multe bunuri din gospodărie",
    "content": "Judecătoria Soroca a emis o sentință împotriva a doi inculpați, acuzați de comiterea unui furt în locuința unei persoane din raionul Soroca. Conform sentinței, cei doi inculpați au acționat cu premeditare și prin înțelegere, reușind să câștige încrederea victimei, care i-a găzduit temporar în gospodăria sa.\n\nProfitând de accesul liber la locuință, aceștia au sustras diverse bunuri personale, inclusiv cuverturi, perne, un cablu și un costum, cauzând o pagubă materială în valoare de 3.500 de lei. În urma cercetării judiciare, instanța a stabilit că inculpații, deși au recunoscut parțial faptele, nu au returnat bunurile sustrase în mod voluntar. Judecătoria Soroca a decis aplicarea pedepsei de 200 de ore de muncă în folosul comunității pentru ambii inculpați și admiterea acțiunii civile înaintate de partea vătămată​. Totodată vor achita câte 2500 lei de fiecare pentru victimă cu titlu de prejudiciu moral și în mod solidar 3000 lei pentru cheltuieli de judecată.",
    "metadata": {
      "original_file": "Observatorul_0122.html"
    }
  },
  {
    "title": "După patru ani, șoferul care conducea agresiv la Voloave a fost amendat cu 3000 lei",
    "content": "Acum patru ani scriam despre un caz avut loc în satul Voloave, unde un șofer conducea agresiv. O femeie l-a dat în judecată pe motiv că ar fi „acostat-o și a lovit-o cu caroseria autoturismului”, iar mama sa era cât pe ce să fie călcată de mașina care mergea în marșarier.\n\nAbia în 2024 Judecătoria Soroca a pus punct în acest caz, în cauza civilă la cererea de chemare în judecată înaintată de femeie împotriva șoferului cu privire la repararea prejudiciului moral și biologic. Judecătorul a admis parțial cererea de chemare în judecată și a decis că se încasează de la șofer suma de 3000 (trei mii) lei cu titlu de prejudiciu moral.\n\nAmintim că în toamna anului 2020, la redacție ne-a fost trimisă o secvență video de către o femeie, originară din satul Voloave, în care se vede cum un Mercedes negru era cât pe ce să lovească o persoană. Șoferul avea însă altă versiune și spunea că de fapt el a fost victima. Mariana Zabrian, femeia care a trimis secvența video ne-a scris următorul mesaj. “Uitați-vă ce agresivitate. Am rugat să meargă mai încet că e prin sat. Mi-a speriat copii, m-a lovit pe mine, a dat în mama mea. Strașnic ce se întâmplă. Distribuiți, vă rog, să se facă dreptate”.\n\nSecvența de doar patru secunde este prea scurtă pentru a înțelege tot ce s-a întâmplat la fața locului, dar cert este că Mercedesul negru era cât pe ce să calce o femeie în timp ce mergea în spate. L-am contactat și pe șoferul mașinii pentru a afla și versiunea sa.\n\nI-am cerut opinia referitor la implicarea poliției în acest caz și lui Eugeniu Strochin, comisar principal, conducătorul Inspectoratului de Poliție Soroca e atunci.\n\n“Materialul a fost decontat și remis în instanța de judecată, ne-a confirmat acesta. Șoferului agresiv i-a fost întocmit un proces verbal pentru mers agresiv. El nu era în stare de ebrietate, căci poliția l-a testat. Polițistul, care este rudă cu șoferul, era de serviciu în acea zi, dar el a spus din start că este rudă și a fost solicitat alt polițist care a preluat și gestionat cazul. Să știți că personal nu tolerez cazurile ca polițiștii să se implice și să ajute rudele așa că totul va fi pe dreptate. Noi am cerut ca să i se ridice permisul acelui șofer, dar va decide judecata”.",
    "metadata": {
      "original_file": "Observatorul_0088.html"
    }
  },
  {
    "title": "Ziua Națională a României va fi sărbătorită la Soroca cu un concert",
    "content": "Pe 3 decembrie 2024, sorocenii sunt invitați la un eveniment cultural, organizat la Palatul de Cultură din Soroca, începând cu ora 17:00. Sub genericul „Suflet de Romanță” , spectacolul aduce pe scenă laureați ai prestigiosului Festival Național de Romanțe „Crizantema de Aur” și artiști renumiți din România și Republica Moldova.\n\nAtmosfera va fi încântată de interpretările Orchestrei de Muzică Populară „Folclor” , sub conducerea artistică a prim-dirijorului Petre Neamțu . Publicul va avea ocazia să se bucure de vocile calde ale Silviei Goncer, Raisei Bîrnaz și Andreei Tican, dar și de invitați speciali din România, precum Alina Mavrodin Vasiliu, Georgeta Plută, Alina Ichim, Darius Divian, Ina Cristea, Eduard Benedic, Ionela Mardare Mirică.\n\nEvenimentul este organizat cu sprijinul Departamentului pentru Relația cu Republica Moldova, iar intrarea este liberă.",
    "metadata": {
      "original_file": "Observatorul_0067.html"
    }
  },
  {
    "title": "De Ziua Mondială a Teatrului, la Vădeni s-a jucat spectacolul „Greierul și Furnica”",
    "content": "Cu ocazia Zilei Mondiale a Teatrului, copiii din satul Vădeni au fost invitați astăzi la premiera spectacolului „Greierul și Furnica”, prezentat de Teatrul Model de păpuși „Țăndărică”, care a avut loc la casa de cultură din localitate.\n\nChiar dacă actorii implicați sunt începători în arta teatrală, i-au avut în calitate de spectatori pe surioarele și frații mai mici de la grădiniță, iar după orele de școală, spectacolul a fost vizionat și de elevii mai mari, însoțiți de profesorii lor.\n\nTinerii actori au reușit să dea viață personajelor din fabulă, reușind să transmită cu succes emoțiile și trăirile fiecărui personaj, iar publicul i-a răsplătit cu bucurie și aplauze.\n\nArticol realizat în cadrul proiectului Jurnaliștii Civici, de la „Observatorul de Nord”, dacă vrei să faci parte din echipa noastră, ne poți scrie AICI .",
    "metadata": {
      "original_file": "Observatorul_0437.html"
    }
  },
  {
    "title": "Drum lin spre veșnicie, Domnule Profesor Dumitru Andrieș",
    "content": "Domnul profesor Dumitru Andrieș a fost o adevărată enciclopedie vie a ținutului sorocean. Martor al unor evenimente dramatice ale poporului nostru, el a stăruit să ne spună despre ele doar adevărul. A educat generații întregi de elevi și i-a apropiat de carte prin puterea cunoștințelor sale vaste, prin atitudinea sa plină de omenie și respect față de elevi. Invitat frecvent în emisiuni la Observatorul de Nord, ne-a deslușit nu doar tainele naturii, ci și profunzimea sufletului omenesc. Astăzi, el a plecat dintre noi…",
    "metadata": {
      "original_file": "Observatorul_0083.html"
    }
  },
  {
    "title": "Val Butnaru: Scriitorul care merge de la Soroca la Chișinău, prin Dondușeni / GALERIE FOTO",
    "content": "Biblioteca municipală „Mihail Sadoveanu” a găzduit întâlnirea cititorilor din urbea de pe Nistru cu scriitorul, dramaturgul, publicistul și jurnalistul Val Butnaru. Evenimentul a avut loc în cadrul Campaniei de promovarea a 25 de scriitori și cercetători, conform programului Național Lectura central.\n\nÎntâlnirea a decurs în formatul întrebări-răspunsuri, iar Val Butnaru nu a lăsat nici o întrebare neelucidată și nici o enigmă nerezolvată. Altfel, scriitorul s-a născut în cartierul chișinăuian de o faimă mai puțin frumoasă, Muncești și, conform spuselor sale, în egală măsură ar putea fi ajunge un „bandițel” sau un om de omenie („eventual”, scriitor) or, faptul că a devenit acela care este astăzi este meritul părinților lui, în speță tatălui, care avea „patru case la români”, dar care avea înțelepciune ca s-și educe feciorul în cele mai frumoase tradiții a intelectualilor basarabeni.\n\nVal Butnaru a activat în domenii diferite, dar toate legate de arta scrisului, a ocupat mai multe funcții de conducere, iar munca lui a fost răsplătită pe merit. Cu 20 de piese de teatru la activ, cu câteva romane (scrise, cum a recunoscut însăși scriitorul, nu într-un stil liniar, cum cere genul, dar nițel mai „întortocheat” – cum ar fi să mergi de la Soroca la Chișinău, prin Dondușeni) , Val Butnaru este o figură emblematică a a breslei scriitoricești și ziaristice din Basarabia, figură care a fost, pe parcursul anilor, răsplătită cu mai multe distincții literare și de stat (este adevărat că, pe unele din ele le-a refuzat, din motive etice și morale).\n\n… La finalul întâlnirii, Val Butnaru a împărțit autografe cititorilor de la Soroca.",
    "metadata": {
      "original_file": "Observatorul_0129.html"
    }
  },
  {
    "title": "Drăgălina Mihalcean: ” La început, a fost greu să mă obișnuiesc cu ideea că foștii mei pedagogi îmi sunt deja colegi…”",
    "content": "Drăgălina Mihalcean este profesoară de limbă și literatură română la Liceul Teoretic „Constantin Stere” din Soroca de aproape 9 ani. Astăzi în cadrul unei festivități, organizată de Direcția Învățământ, a fost distinsă cu titlul de „Profesorul Anului”, ocupând locul întâi la concursul raional „Pedagogul Anului”. Cu această ocazie, am avut plăcerea de a discuta despre experiența sa unică de a lucra cot la cot cu foștii săi pedagogi și de a face parte din același colectiv didactic cu mama sa. De asemenea, am rugat-o să ne povestească cum își motivează elevii să descopere plăcerea lecturii și cum reușește să fortifice relațiile cu părinții acestora.\n\n– Sunteți absolventă a Liceului ”Constantin Stere” și ați revenit să predați după absolvirea facultății. Cum este să te întorci în această școală în calitate de profesor ?\n\n– Revenirea acasă este mereu prilej de bucurie, cu atât mai mult când conștientizezi că prin întoarcerea la rădăcini vei contribui la educarea tinerei generații în spiritul valorilor autentice. Chiar dacă liceul este același, să te întorci aici în calitate de profesor e diferit de a te întoarce doar în calitate de absolvent. La început, a fost greu să mă obișnuiesc cu ideea că foștii mei pedagogi îmi sunt deja colegi. De altfel, mereu voi purta în inimă respectul pentru minunații mei profesori, cei, datorită cărora astăzi sunt și eu parte a colectivului Liceului Teoretic „Constantin Stere”. E frumos să muncești în școala în care ai crescut, să vezi cum se transformă aceasta și cum progresează. Din acest motiv, sunt recunoscătoare administrației liceului, în frunte cu domnul director, Baș Vasile, pentru faptul că au avut încredere în mine și pentru susținerea și sprijinul pe care mi-l oferă zilnic. E o binecuvântare să muncești într-un colectiv în care ești apreciată și încurajată.\n\n– Veniți dintr-o dinastie de pedagogi, mama dumneavoastră este învățătoare în acest liceu. Cum influențează acest lucru asupra activității profesionale?\n\n– Anume mama a fost cea care m-a inspirat în alegerea viitoarei profesii. Nu a insistat niciodată să îi urmez calea, ba chiar nu a pomenit de acest lucru vreodată. Dar vedeam un farmec aparte în ceea ce făcea ea zilnic. Respectiv, nu am stat pe gânduri când am finalizat liceul, știam ferm ce vreau. Ce ține de activitatea profesională, mama lucrează cu elevii claselor primare, iar eu cu cei din gimnaziu/ liceu. Nu este exact același lucru, sunt categorii diferite de vârstă, sistemul de notare e altul, dar în ambele cazuri avem nevoie de muncă și dedicație. Deseori facem schimb de impresii acumulate pe parcursul zilei, ne oferim sfaturi reciproc. Lucrul în școală presupune multă implicare și sacrificiu al timpului personal, iar dacă nu ai susținere acasă, e greu să faci față provocărilor. În cazul meu e ușor. Datorită faptului că mama activează în același domeniu, mă bucur de înțelegere din partea membrilor familiei.\n\n– Ca profesoară de literatură, dacă vi s-ar cere să recomandați pentru un străin o operă pentru familiarizarea cu literatura română, ce ați sugera?\n\n-Literatura română poate fi asociată cu un buchet frumos, doar că acesta nu e alcătuit din flori, dar din operele distinșilor scriitori: Grigore Vieru, Mihai Eminescu, Ion Druță, Adrian Păunescu, Lucian Blaga, George Bacovia, Liviu Rebreanu etc.\n\nDeși nu e deloc ușor să alegi o singură operă, pentru a te familiariza cu literatura română, m-aș opri la creația lui Grigore Vieru. Cu poezia lui Grigore Vieru, am învățat să iubim de mici limba română, chipul luminos al mamei, frumusețea locurilor în care ne-am născut, farmecul copilăriei, bucuriile vieții, am învățat ce este durerea și nedreptatea de care s-a ciocnit micuța Basarabie etc. Poeziile vierene sunt extrem de actuale, iar prima pe care i-aș propune-o unui străin pentru lectură ar fi ,,Mulțumim pentru pace”. Consider că această poezie ne reprezintă ca un popor pașnic, iubitor și recunoscător.\n\n– Literatura presupune ca elevii să citească mult. Cum reușiți să îi motivați să citească?\n\n– Trăim în secolul tehnologiilor, de aceea cartea are un concurent puternic – telefonul. Sunt conștientă că elevii trebuie să fie permanent motivați, dacă vrem ca să citească. În primul rând, apelez la ajutorul părinților. Consider că e necesar să stabilim un parteneriat între școală și familie. De aceea, vin cu recomandări de lectură nu doar pentru discipoli, dar și pentru părinții lor. În al doilea rând, organizez pentru elevi întâlniri cu scriitori sau prezentări/ lansări de carte. Lansările de carte au rolul de a-i responsabiliza pe elevi. Nu e vorba despre o lecție obișnuită. Elevii sunt conștienți că se vor întâlni cu o adevărată personalitate. Respectiv, gradul de pregătire va fi mai mare, elevii vor fi mai conștienți. De asemenea, copiii au ocazia să participe la un dialog viu cu autorul. De aceea, se vor implica mai activ în lectura lucrărilor, pentru a formula întrebări potrivite, pentru a fi capabili de a realiza comentarii, de a impresiona oaspetele. Bunăoară, anul acesta am realizat trei lansări de carte: ,,Ferestre stinse de îngeri” de Arcadie Suceveanu, ,,Dor de tine” și ,,În căutarea stelei eterne” de Vitalie Gaiceanu. O altă modalitate prin care motivez elevii să citească este organizarea victorinelor literare, desfășurate atât în fața semenilor, cât și în fața unui juriu competent. Pentru a se prezenta foarte bine la victorină, elevii trebuie să studieze cu atenție anumite texte, deoarece vor fi nevoiți să recunoască fragmente, să știe teme și motive. Încerc să le accentuez elevilor că prin lectură pot cunoaște atât lumea înconjurătoare, cât și lumea lor interioară.\n\n– Care sunt cele mai inspirate ,,perle” din compunerile elevilor?\n\n– Copiii spun uneori lucruri haioase și ne stârnesc zâmbetul. În luna aprilie am realizat întâlnirea cititorilor cu scriitorul Arcadie Suceveanu, iar unii elevi, având multe emoții, spuneau tuturor că va veni la liceu domnul Sadoveanu. Pregătindu-ne de același eveniment, un alt elev m-a întrebat dacă scriitorul este în viață. De asemenea, la una dintre lecții, explicându-le elevilor ce este ,,cacofonia”, un băiat m-a întrebat dacă există și fenomenul de ,,cicifonie”, în cazul în care atestăm alături două silabe ,,-ci”.\n\n– Știm că sunteți și dirigintă. Vă place această muncă? Cu cine este mai ușoară colaborarea: cu elevii sau cu părinții lor?\n\n– Sunt dirigintă la clasa a VIII-a. În acești patru ani, am încercat să fim o echipă, împreună cu părinții și elevii. A fi diriginte nu e simplu. Să fii diriginte presupune să ai un șir de responsabilități, să ții cont de caracterul diferit al fiecărui elev, de trăirile acestora. Îmi place să văd cum evoluează copiii, să observ cât de mult se schimbă de la un an la altul, să văd cum învață să fie uniți, să aibă scopuri, să muncească pentru ele. Sunt ferm convinsă că disciplina și armonia într-un colectiv de elevi se menține, în primul rând, prin comunicare continuă cu părinții. În orice situație prefer să mă consult cu aceștia, dar, neapărat, țin cont și de părerea copiilor. Am marele noroc de a avea un colectiv minunat de părinți, receptivi și mereu responsabili, iar elevii mei sunt foarte energici, creativi și ingenioși. Colaborând cu părinții, îmi este mai ușor să colaborez și cu elevii. Astfel, pot spune că mizez mult pe comunicare, fiind diriginte.",
    "metadata": {
      "original_file": "Observatorul_0345.html"
    }
  },
  {
    "title": "Conducea camionul și i s-a făcut rău: un șofer a decedat în preajma satului Rublenița",
    "content": "La 8 august medicii au fost solicitați să intervină în cazul unui șofer de camion, căruia i s-a făcut rău în timp ce conducea autovehiculul. Acesta a reușit să oprească pe marginea carosabilului.\n\nBărbatul în vârstă de 58 de ani a solicitat asistența medicală, dar la sosirea ambulanței, medicii au constatat decesul acestuia. “Nu au fost depistate semne de moarte violentă pe suprafața corpului neînsuflețit. Cadavrul bărbatului a fost transportat pentru examinarea medico-legală în vederea stabilirii exacte a cauzei decesului. Alte circumstanțe se stabilesc” ne-a comunicat Svetlana Talpă, ofițer de presă al IP Soroca.",
    "metadata": {
      "original_file": "Observatorul_0200.html"
    }
  },
  {
    "title": "Sfatul stomatologului Victoria Purici: “De ce mai avem nevoie pentru igiena bucală pe lângă periuța de dinți?” / VIDEO",
    "content": "De ce avem nevoie pentru igiena bucală? Ar fi ața dentară, periuțele pentru spălarea limbii, periuțele interdentare, periuțele clasice, dar și irigatoarele bucale. Ce sunt ele, când și cum le folosim, aflăm din video-ul de mai jos.\n\nDe această dată la rubrica „ABC DENT”, realizată de „Observatorul de Nord”, ne vorbește stomatologul Victoria Purici.",
    "metadata": {
      "original_file": "Observatorul_0484.html"
    }
  },
  {
    "title": "Alaiul de nuntă al lui Hmielniţki cu cea mai frumoasă moldoveancă a trecut pe la Soroca…",
    "content": "Aprilie 1634-aprilie 1653. Timp de 19 ani Principatul Moldovei a fost cârmuit de una din cele mai reprezentative personalităţi ale vieţii politice feudale moldoveneşti – Vasile Vodă Lupu. “Fericită domnia lui Vasile vodă în care, de au fostu cândva această ţară în tot binele şi bivşug şi plină de avuţiie, cu mare fericiie şi trăgănată până la 19 ani, în dzilele aceştii domnii au fostu” (Miron Costin). Şi dacă încercăm o raportare a realizărilor epocii Vasile Lupu, constatăm: monumentele arhitectonice – Trei Ierarhii şi mănăstirea Golia; istoriografice – Letopiseţul lui Grigore Ureche şi de cultură – Academia.\n\nDar…“O! nesăţoasă hirea a domnitorilor spre lăţire şi avuţie oarbă! Pre cât să mai adaoge pre atâta râhneşte mau mult. Pofta domnilor şi a împăraţilor n-au hotar. Având multu, cum n-ari avea nemica le pare. Pre câtu îi dă Dumnezeu nu să satură. Avându domnie, cinste şi mai mari şi mai late ţări poftescu. Avându ţara, şi ţara altuia a cuprinde cască, şi acea lacomindu la altuia, sosescu de pierdu şi al său. Aşea s-au stânsu împărăţia lui Darie – împăratu de Alexandru Machidon, vrându să supuie ţările greceşti… Aşea împărăţiia Cartaghinii, vrându să supuie Rimul, au cădzutu la robia râmlenilor… Aşa şi Vasile vodă avându fericite vremuri de domniie în pace den toate părţile… au început svadă cu Matei-vodă” (M. Costin).\n\nTrufia şi ambiţia lui Vasile Vodă Lupu au fost cauza unor lungi războaie între cele două ţări surori, Moldova şi Muntenia, în care a curs sângele poporului românesc, luptând frate cu frate. Prin mijlocirea domnului ardelean Gheorghe Racoţi lupta pentru cucerirea scaunului domnesc de către Vasile Lupu s-a terminat cu o pace. Şi ca semn de pace, Matei Basarab ajută cu bani construcţia mănăstirii Soveja în munţii Vrancea, iar Vasile Lupu reclădi biserica Stelea din Târgovişte. O pace de scurtă vreme.\n\nIzvorul tuturor răutăţilor şi pustiităţilor Moldovei a fost începutul căderii Poloniei, răscoala cazacilor şi năvălirea lor în Moldova, ceia ce a şi adus la stingerea domniei lui Vasile-vodă Lupu.\n\n“Însă ţara cu nărocul, cu cârma şi vâlva vestitei domniei lui Vasile-vodă” un timp s-a aflat în afara tulburărilor din regatul polon, până la anul 1650. Într-a cel an 1650 se întorceau tătarii din Ţara Leşească cu pradă de război. Tătarii din Bugeac şi cu o samă de tătari din Crimeea “au lovit la întorsul său pren ţară şi ca o oaste ce trecea, nu poate fi să nu şi strice ceva.” Venitau atunci la Vasile vodă ţăranii cu plângere “jeluindu că-i pradă tătarii şi le strică pâinele. Vasile vodă vesel la masă, de Cotnarul spumos, a dat îndată poruncă căpitanilor să purceadă întru pedepsirea hoardei tătare. I-au lovit pe neaşteptate moldovenii pe tătari, iar cei ce au scăpat au dat de ştire hanului de cele întâmplate la Brătuleni, un sat de lângă Răzina. S-au sfătuit tătarii să reîntoarcă prada lor luată de moldoveni. Au dat de ştire lui Hmil hatmanul cazăcesc să fie gata şi el să meargă împotriva lui Vasile-vodă, totodată răspândind zvonuri “că merg ei cu război să lovească Ţara Moschicească”. În mare taină au purces ambele oşti spre Nistru.\n\nAu trecut tătarii şi cazacii lui Hmelniţchi Nistrul la Soroca. Şi cum au sosit la Soroca, au împărţit oastea în două: una spre părţile Sucevii, alta spre Orhei şi Lăpuşna până în Prut, oastea tătară cu cazaci amestecată.\n\nDrâmba acea de oaste haină care s-a îndreptat spre Suceava, “au cuprins cât ţine Soroca şi Ţinutul Ieşilor, până la în târgu, în Iaşi, Hotinul, Dorohoiul, Hîrlăul Cernăuţii, până în cetatea Sucevei. “Au venit “musafirii” pe neaşteptate în plină masă – toată ţara era pe acasă, cu animale, cu herghelii, de care prin acele vremuri era plină Moldova”. “Plean, robi au luat fără număr multe, şi case de boieri au robitu”. Şi s-au apărat numai chighecenii de nu le-au putut strice nimica tătarii”.\n\nGalga-soltan şi cu Hmil hatmanul de la Soroca au tras direct la Ţuţora unde s-au oprit cu tabăra. Curtea lui Vasile vodă de la Iaşi a scăpat prin fugă, prin păduri. Dar ajuns la strâmtoare mare Vasile Lupu fu nevoit totuşi să primească de ginere pe Timuş şi să dea sume mari de bani năvălitorilor ca să se retragă.\n\nAlianţa lui Vasile-vodă Lupu cu cazacii a fost impusă, ea fiind în contrazicere cu politica boierească a domnitorului. În curând, la 1651, cazacii şi tătarii suferă o grea înfrângere la Berestecico. Prin informaţii Vasile Lupu făcea tot posibilul să-i ajute pe polonezi. În scrisoarea sa către Nicolae Potocki de la 18 martie 1651 îl informează despre pregătirile de război ale tătarilor în alianţă cu cazacii, împotriva POLONIEI: “La porunca hanului, Beteg aga a strigat pretutindeni prin Bugeac şi prin Ţara Dobrogei la război, ca să fie gata toţi, când hanul va porni în persoană la primăvară. Solii de la Hmielniţki vin necontenit la tătarii din Bugeac…”\n\nDupă Berestecico (28-30 iunie 1651), unde într-o luptă fără compromise armata cazacă, părăsită de tătari a suferit o lovitură distrugătoare – Vasile Lupu rupe alianţa impusă de cazaci. Însăşi Polonia era gata să facă tot posibilul pentru a-l lua sub apărarea pe Vasile-vodă, căruia la 24 decembrie 1650 i s-a acordat indigenatul – cetăţenia nobiliară polonă, după cum se şi vede din scrisoarea lui Nicolae Potocki către regele Ioan Cazimir din septembrie 1651:\n\n“…Consider, că tătarii cu nureddin sultan (al II moştenitor al Tronului la tătarii din Crimeea, primul fiind calgai) vor merge fie în ţările măriei voastre, fie în ţara Moldovei pe care o ameninţă însuşi Hmielniţki în legătură cu încuscrirea sa. Prin urmare, dacă va voi să-şi verse iadul în Ţara măriei voastre, voi căuta, luând pe Domnul Dumnezeu în ajutor, să nu se aleagă cu bucurie, iar dacă asupra ţării Moldovei, nimic n-are fi mai drept decât să salvăm pe acest vecin şi slugă credincioasă a măriei voastre, pe care l-am primit în sânul nostru”.\n\nAm atrage atenţie poate mai puţin despre acele vremuri îndepărtate şi atât de zbuciumate când balanţa sorţii se înclina când într-o parte când în alta, dar Soroca a fost în calea marilor frământări – invazii, alai de nuntă şi rătăciri de domnitor.\n\nSemnând pacea cu polonezii la Belaia Ţercovi, Hmielniţki şi-a strâns din nou zaporojenii pentru a-l pedepsi cum se cuvine pe cel ce-l socotea de viitor cuscru. Bogdan Hmielniţki i-a cerut din nou lui Vasile vodă să-i dea fata după Tumus căci de nu “îi va tăia în atâtea bucăţi de nu le va mai putea lipi nimeni la loc”.\n\nDisperat Vasile Lupu se adresă după ajutor lui Kalinovski care se mai află cu vre-o 30000 de oşteni lângă hotarele Moldovei. Kalinovski porni spre Batog pentru a tăia calea cazacilor spre Moldova. Cazacii erau vreo 12000 ajutaţi fiind de vreo 5000 de tătari sub conducerea lui nureddin sultan care visa să fie “nun mare”. Nu departe de alaiul nuntaşilor urma hatmanul Hmil cu o armată. Preventiv el îi scrie o scrisoare lui Kalinovski: “Hmielniţki lui Kalinovski, hatmanul rusian, hatmanului polon, salut! Fiul meu, băiat încăpăţînat întovărăşit de câteva mii de prieteni, s-a pornit să-şi ia de nevastă pe fata Voievodului Moldovei. Aflu spre mirarea mea, că o numeroasă armată polonă vrea să-i curme calea. Rog pe excelenţa voastră pentru binele patriei, să-şi retragă trupele, cu atât mai mult cu cât ele se află într-o proastă poziţie militară. Mă tem că tinerii nuntaşi, din prostie poate, să nu s-apuce să se certe cu oamenii dumneavoastră”.\n\nLângă Batog, Bogdan Hmielniţki a intervenit la timp, şi polonii pieriră până la unul, de la Kalinovski până la cel din urmă soldat. Revanşa a avut loc. Calea spre Moldova a rămas deschisă.\n\nCazacii, care de-acu nu mai aveau încredere în voievodul moldovean îi ceruse garanţii speciale: ostatic la cazaci pe Toma Cantacuzino – unul din cei mai vestiţi boieri din ţară. Vasile-vodă fiind prins la strânsoare l-a trimis la Soroca de unde a trecut la Iampol, însoţind o caretă cu şase cai. Dar un mare boier de ţară a fost prea puţin pentru cazaci, ei îl mai cer şi pe fratele domnitorului, hatmanul Gheorghe. Însoţit de cei doi ostatici, Timus, s-a hotărât să-şi continue drumul spre Iaşi, totodată “având în cortegiul său de nuntă şi nişte rusoaice foarte rău crescute, leneşe, grase şi beţive, având o totală necunoaştere a tuturor obiceiurilor curţii”.\n\nLa 26 august 1652 s-a anunţat plecarea: Iampol, Soroca, Bălţi, Prutul s-a trecut la Sculeni, Iaşi. Îndată ce s-a înfăţişat acest alai de nuntă de vreo 3000 de cazaci, oastea Moldovei a cuprins-o din ambele părţi pentru a ţinea alinierea”, dar poate mai repede de a-i împiedica pe cazaci să-şi facă meşteşugul obişnuit – tâlhăria.\n\nMiron Costin susţine, că Timuş “avea numai singur chip de om, iar toată firea de fiară”, iar un neamţ care era la nuntă spunea că este “un flăcău tânăr, stricat de vărstă, nu tocmai mic, destul de voinic şi grosolan”.\n\nDespre nunta Domniţei Ruxanda a scris foarte frumos C. Gane în “Trecute vieţi de doamne şi domniţe” şi N. Iorga în “Istoria românilor prin călătorii”. Îndemnăm cititorul de a se adresa acestor lucrări pentru a cunoaşte mai profund viaţa vitregă a uneia din cele mai frumoase fete din Moldova – domniţa Ruxanda, ruptă de la una din cele mai luxoase curţi, care amintea pe cea din Stambul, sau mai repede chiar pe acea din Bizant: “Ca şi la serai, pentru a pătrunde la Curte, trebuia să treci întâi printr-o primă împrejmuire, păzită de 500 de puşcaşi, apoi, pe a doua poartă, întrai în altă ogradă, păzită de 100 de pedeştri, şi de acolo abia în ograda a treia, unde stăteau de strajă 250 de purtători de steaguri. Când intrai în sfârşit în palat, 50 de paznici la uşă şi o armată de boieri şi de boiernaşi, foind prin coridoare şi prin anticamere, duceau pe străini la marele logofăt care-i introducea la Vodă. De altfel, curtenii locuiau îndeobşte la Curte ca la Versailles. Zece căpitani de serviciu dormeau la uşa lui Vodă şi zilnic era Curtea plină de lume. Bandini spune că peste două sute de invitaţi se perindau la palat, de la răsăritul la apusul soarelui, ba în audienţe, ba la dejun, la masă, la cafele sau la dulceaţă. Mesele acestea erau de o bogăţie nemaipomenită. Talgerele şi farfuriile erau numai de argint şi de aur; la fel cupele, cuţitele şi linguriţele – la ocazii mari se întrebuinţau chiar şi furculiţe, ceea ce-i de mirare, întrucât este ştiut, că nici Ludovic al XIV-lea (“Regele Soare”, 1638-1715) nu întrebuinţa încă această unealtă, astăzi indispensabilă. Domnul stătea în capul mesei într-un jilţ de catifea, spătarul lângă el îi ţinea cupa, spada şi sceptrul, paharnicul îi turna de băut vin şi bere (un pahar de bere după 2-3 de vin). Bucatele se aduceau acoperite cu şervete pentru a nu se răci şi înainte de a fi date lui Vodă erau gustate de marele paharnic. Ce nu-i plăcea stăpânului era pus sub masă – pentru câini. Iar în timpul acesta, uşierii, ţinând în mână toiage cu mânere de argint, păzeau ordinea în sală, pe când într-un colţ ziceau lăutarii ţigani cântece bătrâneşti, iar dintr-un alt colţ, când înceta taraful, cântau dascălii bisericeşti sub icoane aprinse. Vodă, care ştia multe, vorbea de nevoile ţării, de politică, de poezie, de legile bizantine şi de autorii eleni. Vorbea româneşte, după cum am văzut, cu accentul ţinutului său, însă turceasca o poseda bine, iar greceasca la cea mai mare perfecţie” (C. Gane).\n\nŞi ca o comparaţie-moravul “druştelor” lui Timuş Hmielniţki care l-au însoţit în acel alai de nuntă. Doamnă Ecaterina, soţia Voievodului, fu nevoită, fireşte, să le cheme la masă de nuntă şi pe rudele mirelui, druştele. Când însă porniră logofeţii după ele la gazdă, nu le găsiră. Începură a le căuta prin tot oraşul şi după multă bătaie de cap, ele fuseseră găsite unde s-ar fi aşteptat mai puţin: la cârciumă, bând rachiu. Cherchelite cum erau, au fost aduse la masa domnească. Se purtau obraznic, grosolan, una din ele, cea mai de frunte, bine încălzită de băutură spuse rânjind Doamnei Ecaterina: “Am venit aici după pradă. Veţi fi voi mai subţiri decât noi, dar nu aşa, că v-aţi dat domniţa după un cazac?”. Când fu să plece, Hasca Carpiţa, fruntea druştelor, încurcă scările şi se rostogoli pe scări de sus până la ultima treaptă, şi fu urcată, rănită, în rădvan.\n\nCând a fost să plece, domniţa s-a prins cu mâinile de gâtul doamnei, care nu era decât mama ei vitregă, iar Vasile Vodă a rămas cu capul gol mulă vreme, văzând cum se duce în ţară barbară, cu oameni a căror fire şi moravuri le văzuse, cea mai iubită dintre cele două fete ale lui. Vineri, 6 septembrie 1652, alaiul de nuntă a luat calea înapoi – Iaşi, Sculeni, Bălţi, Soroca, Iampol, unde s-au cununat şi mai apoi la Cehrin.\n\nDupă acea nuntă, după încheierea alianţei lui Vasile Lupu cu Bogdan Hmielniţki atitudinea boierilor moldoveni faţă de domnitor s-a schimbat radical. Dacă până la acel eveniment boierimea l-a sprijinit pe parcursul a 18 ani, acum ea i-a întors spatele aliatului hatmanului Hmil. În decurs de mulţi ani Vasile Lupu a fost în relaţii bune cu sultanul turc şi regele polon, însă cu începere de la 1652 toţi devin de odată nemulţumiţi de prietenia voievodului cu cazacii.\n\n“Într-acela chip şi casa lui Vasile-Vodă, de atâţea ani întemeiată, cu mare cădere şi risipă şi apoi şi la deplină stingere au purces de atunci” – ne spune Miron Costin.\n\nSusţinuţi de Matei Basarab – domnitorul Munteniei şi Racoţi a Transilvaniei boierii moldoveni urzesc un complot cu scopul de a-l înlătura de la putere. Profitând de faptul că Vasile Lupu a desconcentrat armata sa de mercenari (principala sa forţă) în Moldova au intrata oştirile din Transilvania, de partea cărora au trecut boierii complotişti în frunte cu Gheorghe Ştefan. Ajuns la strâmtoare Vasile Lupu se refugiază la Hotin, cerând ajutor de la cuscrul său. Gheorghe Ştefan intră in Iaşi şi se proclamă domnitor.\n\n“Nau împlut Vasile – Vodă cu pribejia sa o lună în Cameniţa, au venit ştire cum Timuş, feciorul hatmanului Hmil, cu 8000 de oaste într-un ales căzăcească, trece la Soroca Nnistrul” (M. Costin). Dacă a trecut Timuş Nistru la Soroca nu l-a mai aşteptat pe socrul-său, ci de la Soroca a ţinut calea la Prut, trecându-l lângă Coiceni. Biruind oastea lui Gheorghe Ştefan cazacii au intrat în Iaşi, descălicând în curţile domneşti. Până la venirea lui Vasile Vodă de la Cameniţa, au prădat cazacii codrii Iaşilor de la drumul Capoteştilor până aproape de Huşi. Întorcându-se la domnie, Vasile – Vodă fu nevoit să intervină pentru a întoarce prada oamenilor. Domnitorul a dat cazacilor câte un zlot pentru fiecare vită răscumpărând-le pentru bieţii oameni.\n\nOastea moldo-cazacă intră in Muntenia. De la început au fost câteva izbânzi ca mai apoi să fie zdrobiţi nu departe de Bucureşti, lângă Finta (17-27 mai 1653). Retragerea cazacilor şi a moldovenilor fu un dezastru.\n\nCitește începutul AICI . Va urma. \n\n Nicolae Bulat, fragment din cartea Județul Soroca: file de istorie (Editura ARC, 2000) publicat cu permisiunea familiei autorului și editurii.",
    "metadata": {
      "original_file": "Observatorul_0191.html"
    }
  },
  {
    "title": "Gustoșenii de la bunica: clătite ”coșuleț” umplute cu frișcă și căpșune / VIDEO",
    "content": "Amintirile din vacanța de vară sunt fără doar și poate legate de bunici. Așa a fost întotdeauna: cum terminam școala, mergeam la țară, acolo unde bunicii ne așteptau cu brațele deschise. Mai țineți minte diminețile acelea în care vă trezeați învăluiți în aroma clătitelor calde sau a brânzoaicelor pufoase, miros care plutea prin toată casa? Dar de puiul în smântână pregătit de Sfântul Petru și Pavel, vă mai amintiți, sau de colțunașii cu vișină, de tocănița de legume coaptă la cuptorușul din curte. Cu trecerea anilor ne dăm seama că atunci când bunica punea ceva gustos pe masă, era un fel aparte al ei de a-și arăta dragostea față de noi.\n\nCu un strop de nostalgie pentru vremurile de odinioară, ” Observatorul de Nord” pornește de azi rubrica „Gustoșenii de la bunica”. În cadrul acesteia, ne propunem să vă povestim cu ce bucate, bunicile de astăzi, își alintă nepoții pe timpul vacanței de vară.",
    "metadata": {
      "original_file": "Observatorul_0312.html"
    }
  },
  {
    "title": "Consiliul Raional Soroca se pregătește de o nouă ședință, peste 30 de proiecte pe ordinea de zi / VIDEO",
    "content": "La 4 iulie va avea loc ședința ordinară a Consiliului Raional Soroca, până acum au fost publicat 33 de proiecte de decizie. Printre acestea sunt audierea raportului privind activitatea Gimnaziului „Dumitru Matcovschi” din Soroca, Gimnaziului Holoșnița, Gimnaziului Nimereuca, edificarea monumentului de for public „În memoria victimelor represiunilor politice și deportărilor”, delegarea gestiunii serviciului public de alimentare cu apă din raionul Soroca către „Servicii Comunale Florești” S.A., alocarea mijloacelor financiare din Fondul de rezervă, modificarea bugetului raional pentru anul 2024, și altele.\n\nAstăzi au avut loc consultări publice ale proiectelor de decizie de interes public, ce sunt propuse pentru votare la ședința ordinară. Proiectele pot fi accesate AICI .\n\nTransmisiunea este difuzată pe platforma euparticip.md de secretariatul Consiliului pentru Participare din raionul Soroca – Centrul de Resurse pentru Tineri și Femei DACIA, în cadrul Proiectului ”Facilitarea participării civice în procesul decizional”, implementat cu suportul oferit de către Fundația Est-Europeană din resursele acordate de Biroul de Cooperare al Elvetiei și Suedia.",
    "metadata": {
      "original_file": "Observatorul_0257.html"
    }
  },
  {
    "title": "Primăria Soroca a alocat bani pentru a lupta cu flăcările de la gunoiștea municipală",
    "content": "fondat la 3.11.1998, înregistrat la Camera Înregistrărilor de Stat, membru al Asociaţiei Presei Independente afiliate WAN (Organizaţiei Internaţionale a Ziarelor) din anul 1999, este primul ziar din câmpia Sorocii, care este inclus în Catalogul ÎS \"Poşta Moldovei\", apare în limba română",
    "metadata": {
      "original_file": "Observatorul_0168.html"
    }
  },
  {
    "title": "S-au împărțit atribuțiile: Ala Bordianu la economie și drumuri, iar Iurie Tănase la agricultură și învățământ",
    "content": "În Registrul Actelor Publice Locale a fost publicată recent o dispoziție, semnată de Veaceslav Rusnac, președintele raionului Soroca, în care stabilește atribuțiile vicepreședinților raionului Soroca, Ala Bordianu și Iurie Tănase. Aceștia vor asista Ргеșеdintеlе Raionului Sогоса în rеаlizаrеа și imрlеmепtагеа politicilor strategice de dezvoltaгe social-economică.\n\nTotodată, fiecare dintre cei doi vicepreședinți, au atribuții separate. Iurie Tănase, reprezentantul Platformei Demnitate și Adevăr, este responsabil de „problemele ce țin de domeniul agriculturii și alimentației, relațiilor funciare și cadastru, culturii și turismului, asistenței medicale și învățământului. El coordonează și monitorizează activitățile Direcției Agriculturii și Alimentației, Direcției Învățământ, Secției Cultură și Turism, Serviciului Relații Funciare și Cadastru, Serviciului Alternativ și Protecție Civilă și Centrului Stomatologic Raional Soroca”.\n\nLa rândul ei, Alla Bordianu, aleasă din partea Partidului Socialiștilor din Republica Moldova, este responsabilă de domeniul investițional, economic, construcțiilor, drumurilor, tineretului și sportului, protecției civile și arhitecturii. Ea coordonează și monitorizează activitățile Secției Economie, Secției Construcții și Gospodărie Comunală și Drumuri, Serviciului Arhitectură, Serviciului Tineret și Sport, Serviciului Proiecte Investiționale, IM „Hotel-Servicii” și a Incubatorului de Afaceri Soroca „GUIJNAR DUE GUNDBRSEN”.",
    "metadata": {
      "original_file": "Observatorul_0492.html"
    }
  },
  {
    "title": "Iată programul activităților ce vor fi organizate la Soroca de Ziua Independenței Republicii Moldova",
    "content": "fondat la 3.11.1998, înregistrat la Camera Înregistrărilor de Stat, membru al Asociaţiei Presei Independente afiliate WAN (Organizaţiei Internaţionale a Ziarelor) din anul 1999, este primul ziar din câmpia Sorocii, care este inclus în Catalogul ÎS \"Poşta Moldovei\", apare în limba română",
    "metadata": {
      "original_file": "Observatorul_0187.html"
    }
  },
  {
    "title": "Experiența Colegiului Tehnic Agricol din orașul Soroca în direcția dezvoltării educației informaționale și digitale",
    "content": "Republica Moldova și-a proclamat independența la trei zile după Ucraina și a parcurs un drum similar cu al țării noastre în adaptarea la valorile europene. Una dintre componentele acestor valori este înțelegerea necesității de a dezvolta sistemul educațional și de a integra în el competențe informaționale și digitale. Conducerea și profesorii de la Colegiul Tehnic Agricol din orașul Soroca înțeleg acest lucru.\n\nI-VIN.INFO a discutat cu specialiștii colegiului și a aflat cum instituția de învățământ din Moldova dezvoltă educația informațională și digitală.\n\nÎn Colegiul Tehnic Agricol din orașul Soroca se utilizează o abordare multidimensională pentru a spori alfabetizarea informațională printre studenți, care include integrarea practicilor educației informaționale în procesul de învățământ. Toate disciplinele includ elemente de alfabetizare informațională, cum ar fi evaluarea veridicității informației, căutarea și utilizarea informației din diverse surse, utilizarea etică a informației și gândirea critică. Profesorii urmează cursuri de formare în problemele alfabetizării informaționale și integrează această competență în metodele lor de predare.\n\n„În colegiul nostru, programele de dezvoltare a alfabetizării informaționale au început să fie introduse în 2016. Acest lucru a fost legat de o serie de factori, inclusiv creșterea rapidă a utilizării tehnologiilor informaționale în toate sferele vieții, inclusiv în educație. De asemenea, răspândirea dezinformării și a știrilor false făcea vital pentru studenți să fie capabili să evalueze critic informația”, explică șefa catedrei de discipline specializate cu profil „Mecanică” Maria Gumeni.\n\nPotrivit directorului adjunct al Colegiului Tehnic Agricol din orașul Soroca, Iurie Petric, studenții manifestă un interes sporit pentru programele de dezvoltare a alfabetizării informaționale. Pentru a evalua succesul programelor, studenții efectuează sarcini care necesită aplicarea competențelor și abilităților lor informaționale în condiții reale. De asemenea, ei adună o colecție de lucrări proprii care demonstrează progresul abilităților lor informaționale pe parcursul întregului curs.\n\nPentru a face schimb de experiență și pentru a îmbunătăți calitatea educației informaționale, Colegiul Tehnic Agricol din orașul Soroca colaborează cu Universitatea Tehnică a Moldovei și colegiile politehnice din Chișinău și Bălți.\n\nIntegrarea educației informaționale în procesul de învățământ are numeroase avantaje pentru pregătirea studenților pentru carieră și dezvoltare profesională:\n\nCompetențe de comunicare – comunicare eficientă în formă scrisă și orală; utilizarea diferitelor canale de comunicare; munca în echipă.\n\nCompetențe de auto-învățare – capacitatea de a învăța și de a se adapta la noi cunoștințe și abilități; stabilirea obiectivelor și gestionarea timpului.\n\n„Studenții care au competențe de alfabetizare informațională sunt mai capabili să se adapteze la noile condiții și cerințe ale pieței muncii. Studenții care au aceste abilități sunt mai solicitați de angajatori, mai competitivi pe piața muncii și pregătiți pentru succes în lumea modernă”, este convinsă Maria Gumeni.\n\nUn alt domeniu important de dezvoltare al Colegiului Tehnic Agricol din orașul Soroca este integrarea tehnologiilor digitale în procesul educațional. În colegiu se implementează mai mulți pași concreți în această direcție.\n\nPrimul – dezvoltarea infrastructurii, adică asigurarea accesului la internet pe teritoriul colegiului, echiparea sălilor de clasă cu computere, proiectoare și alte echipamente. Crearea laboratoarelor de calculatoare.\n\nAl doilea – pregătirea profesorilor. În colegiu se organizează traininguri și seminarii pentru utilizarea tehnologiilor digitale în predare. Se oferă suport profesorilor în dezvoltarea cursurilor și materialelor online și se încurajează utilizarea metodelor inovatoare de predare.\n\nAl treilea – încurajarea utilizării tehnologiilor digitale de către studenți în procesul educațional: oferirea accesului la computere și software. Instruirea studenților în competențe digitale. Încurajarea utilizării tehnologiilor digitale pentru cercetări, pregătirea prezentărilor și alte scopuri.\n\nAl patrulea pas – utilizarea instrumentelor online pentru comunicare : crearea platformelor Google Classroom pentru discipline. Utilizarea rețelelor sociale pentru diseminarea informațiilor despre evenimente și știri ale colegiului.\n\nDetaliind al patrulea pas, trebuie menționat că în colegiu se utilizează o gamă largă de resurse și platforme digitale pentru a sprijini procesul educațional. În particular, colegiul apelează la următoarele platforme digitale:\n\nTwinSpace – platformă europeană pentru schimb de informații, mesaje, conferințe online, utilizată pentru comunicarea între studenți și profesori din diferite țări.\n\nGoogle Workspace – set de instrumente pentru colaborare, care include email, calendar, documente, foi de calcul și prezentări.\n\nGoogle Classroom – platformă utilizată pentru crearea, distribuirea și evaluarea sarcinilor fără hârtie. Ajută profesorii și elevii să comunice și să colaboreze, să schimbe fișiere și resurse, să monitorizeze progresul și notele, să creeze clase și comunități virtuale.\n\nDezvoltarea ulterioară a educației digitale, colegiul o vede în extinderea utilizării inteligenței artificiale, VR/AR și gamificării pentru personalizarea învățării și creșterea motivației studenților. În viitorul apropiat, profesorii Colegiului Tehnic Agricol planifică să dezvolte cursuri online interactive pentru a stimula colaborarea și interacțiunea între studenții din diverse instituții de învățământ din Republica Moldova.\n\n„ Educația digitală poate fi mai interactivă decât metodele tradiționale de predare. Studenții pot utiliza diverse instrumente și tehnologii pentru a participa la discuții, a rezolva sarcini și a lucra la proiecte în grup. Acest lucru îi poate ajuta să asimileze mai bine materialul și să-și dezvolte competențele de gândire critică. Cea mai bună abordare a învățării este de obicei o combinație de învățare digitală și tradițională. Colegiul nostru urmărește să ofere studenților acces la resurse și metode de învățare variate. Considerăm că acest lucru îi va ajuta să dobândească cunoștințele și abilitățile necesare pentru succes în învățare, carieră și viață” , concluzionează directorul Colegiului Tehnic Agricol din orașul Soroca, Constantin Nesterenco.\n\nArticolul de mai sus a fost creat în cadrul proiectului n-ost „Online journalism, in-depth”, finanțat de Ministerul Federal al Cooperării Economice și Dezvoltării din Germania (BMZ). Opiniile exprimate în acest articol aparțin autorilor independenți și nu reflectă neapărat opiniile BMZ.",
    "metadata": {
      "original_file": "Observatorul_0304.html"
    }
  },
  {
    "title": "Urmăriți în direct: Târgul Meșterilor Populari ”La Nistru, la mărgioară”",
    "content": "Astăzi municipiul Soroca găzduiește cea de-a XII-a ediție a târgului meșterilor populari “La Nistru la mărgioară”, organizat de Consiliul Raional Soroca, Secția Cultură și Turism și Primăria municipiului Soroca în colaborare cu Filiala Soroca a Camerei de Comerț și Industrie a Republicii Moldova.",
    "metadata": {
      "original_file": "Observatorul_0241.html"
    }
  },
  {
    "title": "Accident la intrarea în Soroca, un automobil s-a izbit aseară într-un ZIL",
    "content": "fondat la 3.11.1998, înregistrat la Camera Înregistrărilor de Stat, membru al Asociaţiei Presei Independente afiliate WAN (Organizaţiei Internaţionale a Ziarelor) din anul 1999, este primul ziar din câmpia Sorocii, care este inclus în Catalogul ÎS \"Poşta Moldovei\", apare în limba română",
    "metadata": {
      "original_file": "Observatorul_0095.html"
    }
  },
  {
    "title": "Loredana Gîlcă: „Mă voi uita la zâmbetele voastre, Care semănau cândva cu ale noastre”",
    "content": "Loredana Gîlcă are 17 ani și este din satul Redi-Cereșnovăț, raionul Soroca. Învață la Colegiul „Mihai Eminescu” din municipiul Soroca, iar pe lângă pasiunea față de dans, sport și activități extra-curriculare, iubește să scrie poezii. Cu câteva dintre ele s-a împărtășit și cu noi.\n\nDe când ai început a scrie poezii ? \n\n Am descoperit aceasta pasiune de-a scrie poezii încă din gimnaziu, prin clasa a 9-a. Am început să explorez din momentul în care deja pentru mine nu era nimic imposibil. Este o întrebare care poate dezvălui nu doar momentul concret al începutului, dar și contextul emoțional, inspirațiile și influențele care au condus la acest demers artistic.\n\n‌Primăvara \n\n Primăvara ne-a văzut îndrăgostindu-ne, \n\n Cum sclipeam de dragoste amândoi, \n\n Cum ne țineam de mâna plimbându-ne , \n\n Doar eu si cu tine, noi doi.\n\nMi-e dor, de a noastră primăvară, \n\n Primăvara-n care ne-am îndrăgostit, \n\n Credeam că va fi și a noastră vara, \n\n Dar probabil prea tare m-am grăbit.\n\nMi-e dor de zilele petrecute-mpreună, \n\n De momentele petrecute-n doi, \n\n Dar cine a putut să presupună, \n\n Că vor rămâne, doar amintiri după noi.\n\nNoi doi împotriva lumii, îți sună cunoscut? \n\n Poze, amintiri cu tine, acestea nu mai au rost. \n\n Am obosit să spun că-s bine… \n\n Să mă prefac, că totul e bine între noi.\n\nDacă poezia ta ar fi o culoare, ce culoare ar fi și de ce? \n\n Poezia am asociat-o cu culoarea violet. Deoarece violetul este adesea asociat cu emoții profunde și melancolie, dar și cu iubirea și nostalgia. Iar această poezie, vorbește despre o iubire trecută și despre dorul pentru momentele petrecute împreună, iar această culoare capturează atât frumusețea și intensitatea acestor sentimente, cât și tristețea și regretul pierderii lor.\n\n‌ Teatru \n\n Viața noastră îi ca un teatru, \n\n Iar noi în ea suntem actorii, \n\n Unul îl judecă pe altul, \n\n Iar restul stau ca spectatorii.\n\nOamenii nici nu-şi dau seama, \n\n Când te iau la întrebat, \n\n Că-ți ating în suflet rana, \n\n Ce poate nu s-a vindecat.\n\nNici nu le-ai cerut părerea, \n\n Dar ei ştiu cum e mai bine, \n\n Ştiu să-ți numere averea, \n\n Și banii ce-s munciți de tine.\n\nAceste versuri le scrii pentru cineva sau le scrii pentru tine? \n\n La general scriu pentru mine, nu este neapărat vorba doar despre persoanele ce fac sau au făcut parte din viața mea, ci de experiențele ce le-am trăit, situații în care am fost. Ca de exemplu, unele din poeziile mele sunt dedicate anumitor persoane foarte dragi sufletului meu.\n\n‌Mama \n\n Cea mai sfântă ființă, \n\n Cea mai mare teamă, \n\n Cea mai dulce clipă ești tu-MAMĂ.\n\nInima îmi bate de parcă ar tremura, \n\n Mereu cu gândul mamă, la tine voi pleca, \n\n Cu inima păgână și sufletul de dor, \n\n Ești cea mai scumpă mamă, din întreg popor.\n\nSufletul îmi geme cu lacrimi mii de dor, \n\n Să vin acasă mamă, că îmi este dor, \n\n Îmi este dor de tine, de tata și bunica, \n\n De șoarecele din casă, chiar și de pisică.\n\nSunt fiica ta, alinarea ta… \n\n Mereu cu gingășie eu îți voi cânta, \n\n Cu inima de piatră și glasul tremurând, \n\n Mereu la tine mamă eu o să mai cânt.\n\nPrivesc cocorii în fața casei, \n\n De teamă că o să pleci, \n\n Si voi rămâne mamă, \n\n Singură pe veci.\n\nCe emoții simți atunci când scrii poeziile? \n\n Emoțiile diferă de la fiecare conținut al poeziei, deoarece am poezii scrise și despre mamă, dezamăgire, situații umane și dragoste.\n\n‌Frații \n\n Of ce vremuri am ajuns, \n\n Se ceartă fratele, cu frate, \n\n De parcă au trei veți în plus, \n\n Și le vor reuși pe toate.\n\nDar timpul trece se trec și anii, \n\n Iar noi îmbătrânim încet, \n\n Am pus pe primul loc doar banii, \n\n Și într-una pentru ei muncim.\n\nRătăcim prin lumea mare, \n\n Departe de surori și frați, \n\n Și nu știm care trăiesc mai bine, \n\n Și îs mai bogați.\n\nDar cea mai mare bogăție, \n\n E atunci când toți sunt bine, \n\n Nu-i mai mare avuție, \n\n Decât cu frații lângă tine.\n\nCe sau cine te ispita să scrii poezii? \n\n Aproximativ 70-100% din poeziile mele sunt reflecții ale sentimentelor mele. Fiecare clipă petrecută lângă persoanele dragi sufletului, mă face mult mai puternica și mă inspiră profund în versuri.\n\n‌La nunta ta \n\n Şi într-o zi, peste ani, \n\n Când vei fi la altar cu aleasa ta, \n\n Mă voi ascunde și eu într-un colț, \n\n Când vă voi vedea binecuvântarea, \n\n Voi spune și eu o rugăciune pentru voi.\n\nMă voi uita la zâmbetele voastre, \n\n Care semănau cândva cu ale noastre, \n\n Şi voi zâmbi, \n\n Căci inima îmi este împlinită când te văd fericit.\n\nVoi veni la nunta ta, \n\n Fără ca tu să știi, fără să mă vezi, \n\n Să mă bucur pentru voi, \n\n Şi poate să vărs o lacrimă, \n\n Pentru băiatul pe care l-am iubit prima dată, \n\n Şi pentru cel pentru care nu am fost eu aleasa.\n\nCare sunt temele pe care le abordezi cel mai des în poezii? \n\n Temele care le abordez sunt diferite, poezii de dragoste, trădare, suferință. Mereu încerc să îmi descriu sentimentele pe o foaie.\n\n‌Într-un sat \n\n Într-un sat uitat de lume, \n\n Își plâng de jale doi bătrâni, \n\n Copiii sunt plecaţi în lume, \n\n Să muncească prin străini.\n\nDar părinții îi așteaptă, \n\n Poate vor veni acasă, \n\n Tot se uită pe la poartă, \n\n Și în suflet dorul îi apăsă.\n\nDar anii trec în goană mare, \n\n Și părinții îmbătrânesc, \n\n Iar copiii în lumea mare, \n\n La străin, din greu muncesc.\n\nŞi aşteaptă ziua în care, \n\n Se vor strânge toți la masă, \n\n Şi vor zâmbi fără încetare, \n\n Că în sfârșit ei sunt acasă.",
    "metadata": {
      "original_file": "Observatorul_0353.html"
    }
  },
  {
    "title": "Cum și cu ce a fost construită Cetatea Soroca?",
    "content": "Construcţia cetăţii a decurs în mai multe etape. La înălţarea zidurilor s-a folosit calcar şi gresie în îmbinare cu piatră silicioasă, extrase în preajma Sorocii. Mortarul, care făcea legătura dintre pietre se compunea din nisip şi var, ţinut mai mulţi ani în gropi, unde se aruncau mortăciunile, pieriturile, oasele sau răcitura de oase şi a căror proteine au adus la formarea acelui clei-mortar care a şi fost folosit la edificarea cetăţii.\n\nPereţii interiori ai cetăţii au fost tencuiţi. Diametrul turnului principal este de 30,5 m, grosimea pereţilor – 3,05 m, înălţimea zidurilor în prezent este de 18 m, înăuntru şi 21 m în afară. Turnurile sunt mai înalte decât pereţii cetăţii cu 3 m. Turnul de la intrare are grosimea pereţilor de 2 m. Acest turn era apărat de apa râului. În jurul turnului principal se află 4 turnuri de luptă şi unul de intrare – dreptunghiular. Diametrul turnurilor de luptă este de 4,75 m.\n\nTurnul de la intrare are 4 niveluri. Primul – tunelul de intrare, care era blocat cu 3 uşi: 2 din ele erau executate din trunchiuri de stejar, călite în foc, îmbibate cu smoală şi ferecate cu metal, a 3-a uşă era din metal care cu ajutorul unui mecanism se ridica. Mecanismul se afla la nivelul 3, deasupra paraclisului. Ca şi orice cetate Soroca avea o bisericuţă ortodoxă, situată la nivelul doi al turnului de intrare, un paraclis, unde îşi făceau serviciile divine slujitorii religioşi ai garnizoanei moldoveneşti. Cetatea era nu numai pază la hotar ci şi centrul creştin ortodox, sprijinul spiritual şi moral al sorocenilor. Bunii şi vitejii arcaşi soroceni a lui Ştefan cel Mare, îşi câştigau existenţa în sudoarea frunţii lucrând din zori şi până seara târziu ogoarele, dar dacă nouri negri de vrăjmaşi dau năvala pe la trecători, arcul, sabia şi buzduganul luau locul coasei, ţăpoiului şi secerei. Mâinile vânjoase strângeau armele de luptă, care semănau groaza în duşmanii de toate soiurile. Intrarea în paraclis se făcea prin uşa, care în urma lucrărilor de restaurare a fost transformată în fereastră (?!). Până sus se putea urca pe scările din lemn, care erau din dreapta şi stânga tunelului de intrare.\n\nLa serviciile divine din paraclis participa comandamentul cetăţii – pârcălabul, marii căpitani de hotar, căpitanii cetăţii, nobilii, orăşenii înstăriţi ai târgului Soroca. Prostimea se afla în ograda cetăţii. Preotul se adresa prostimii de la parapetul din faţa uşii.\n\nLa nivelul 4, pe terasa de supraveghere, garnizoana ducea observaţi timp de 24 de ore. În caz de pericol imediat se aprindea un foc cu lemne sau paie umede, care se aflau la îndemână. Astfel, ziua se forma un stâlp de fum, iar noaptea focul se vedea la mari depărtări şi vestea că frontiera Moldovei este violată la Soroca.\n\nCu ajutorul rugurilor de pe cele mai înalte dealuri: Baxani, Ciripcău, Vîsoca… vestea ajungea foarte repede până în capitala Moldovei – Suceava, mai apoi Iaşi.\n\nFiecare turn rotund are 4 nivele. Parterul avea 4 niveluri, care serveau drept beciuri, depozite. El nu avea nici uşi, nici ferestre. La etajul 1 şi 2 se afla artileria cetăţii, tot acolo locuiau şi servanţii turnurilor. Sub fiecare podea a etajului se afla un mic depozit folosit pentru păstrarea muniţiilor şi lucrurilor personale ale soldaţilor. În fiecare turn erau câte 6 tunuri, care în caz de luptă se trăgeau înăuntru şi se încărcau cu praf de puşcă şi obuze rotunde. În timp de pace turnurile nu prezentau mari disconforturi soldaţilor. Doar cetatea era o cetate militară şi nu un castel al unui nobil. În cele 2 turnuri, aflate în stânga şi dreapta turnului de intrare – dreptunghiular, locuia comandamentul cetăţii – pîrcălabul şi căpitanii. Încăperile erau destul de confortabile. Ele aveau cămine şi tualete.\n\nCurtea cetăţii iniţial era foarte largă. Ea coincidea cu parametrul turnului principal. În centru se află până în prezent fântâna cetăţii cu apă pricinuitoare azi de dragoste şi care tot te recheamă să mai revii la Soroca. De-a lungul peretelui principal se afla o terasă cu mai multe parapete. Terasa principală se afla la nivelul etajului 2 al turnurilor rotunde şi era cea mai principală. Nişele pentru bârne sunt cu mult mai largi decât toate celelalte. Posibil, că aici, ca şi în ogradă, curgea ritmul monoton al vieţii, întrerupt numai din când în când de strigătele strajnicilor şi de apariţia duşmanului. Aici se aflau camere, unde se adăpostea garnizoana. Ca să ajungi la terasă era nevoie să te foloseşti de scările de lemn, care uneau mai multe parapete.\n\nGaleria principală avea un acoperiş. La nivelul etajului 4 al turnurilor se mai afla o terasă, care servea drept comunicare pe tot perimetrul cetăţii. Acolo sus şi mergea linia principală de apărare. Garnizoana cetăţii număra undeva aproape 200-250 de ostaşi, care la rândul lor erau ajutaţi de oamenii simpli – prostime.\n\nSchimbările considerabile au survenit în timpul aflării polonezilor în cetate, între anii 1684-1699. În jurul cetăţii ei sapă un şanţ adânc, sau chiar îl refac pe cel vechi, care se umplea cu apă din râuleţul Racovăţ. Sub oglinda apei erau ascunse 2 rânduri de ţăpoaie. Pământul din şanţ a fost adus în cetate ridicându-se astfel nivelul ogrăzii, care ajunge în prezent la 3 m de la bază. La fel s-a umplut cu pământ parterul turnurilor rotunde. Polonezii au construit de-a lungul peretelui rotund 13 cazemate (beciuri, depozite) din piatră, unde se păstrau praful de puşcă, proviziile. O bună parte din ele au fost reconstruite. Ei au mai săpat o fântână în partea nordică. De această fântână este legată şi legenda cu tunelul ce merge pe sub albia Nistrului. Contra existenţei acestui tunel aduc câteva argumente:\n• Cetatea Soroca apăra frontierele statului Moldova pe Nistru. Teritoriul stâng al Nistrului aparţinea coroanei poloneze, apoi Ucrainei căzăceşti şi în cele din urmă Imperiului Rus. Garnizoana cetăţii cerea ajutor în caz de nevoie nu de la vecinii de peste Nistru, ci de la Suceava, de la Iaşi.\n• Chiar să fi fost un tunel pe sub albia Nistrului, el ar fi fost înecat de apele subterane. Sub Nistru pământul este saturat complet cu apă. Şi dacă, totuşi, a fost cândva un tunel din cetate (arheologii în urma investigaţiilor aşa şi nu l-au descoperit), eu l-aş căuta în partea din deal, spre sud.\n\nDeasupra cazematelor se aflau încăperile din lemn pentru trai şi o capelă catolică.\n\nFundamentul cetăţii se adânceşte în sol până la 5,20 m şi ajunge până la nivelul unde apare apa. Meşterii zidari au ţinut cont de acest fapt: fundamentul are o grosime de aproape 5 metri, îngustându-se spre suprafaţă.\n\nDin cele mai vechi timpuri omul a încercat să-şi imortalizeze existenţa în această lume trecătoare: desenele din peşterile Altamira şi Lasko, inscripţiile ieroglife din piramidele egiptene, inscripţii, desene, oameni, animale – viaţa trecută dar ajunsă din adâncurile istoriei noastre până la noi.\n\nÎn decursul investigaţiilor arheologice pe pereţii cetăţii au fost descoperite diferite desene zgâriate pe piatră. Printre ele autografele zidarilor, diferite prin desene şi inscripţii: barcă cu pânze din sec. XVI-XVII, litere, care posibil, sunt monograme, cruci, cercuri, alibardă, animale domestice, obiecte de uz casnic…\n\nÎn una din cele trei metereze din turnul 3 se află o inscripţie care indică că cetatea a fost construită în timpul pârcălabului Toader.\n\nComparativ cu alte cetăţi, cetatea Soroca nu este atât de mare, dar pe timpuri avea mari capacităţi de apărare, era un punct strategic foarte important. Când se duceau lupte, apoi nici o palmă de pământ din jurul cetăţii nu rămânea fără supraveghere. În fiecare turn rotund existau câte 6 puncte de foc plus cei care trăgeau cu arcurile de deasupra zidurilor, dintre creneluri.\n\nCitește începutul AICI . Va urma. \n\n Nicolae Bulat, fragment din cartea Județul Soroca: file de istorie (Editura ARC, 2000) publicat cu permisiunea familiei autorului și editurii.",
    "metadata": {
      "original_file": "Observatorul_0216.html"
    }
  },
  {
    "title": "Ce cred locuitorii din Vărăncău despre majorarea compensațiilor pentru energie / VOX",
    "content": "Începând cu luna decembrie, compensațiile pentru consumul de energie termică au fost majorate. Pragul minim a crescut de la 300 la 500 de lei, iar compensația medie s-a mărit de la 524 la 715 lei. De asemenea, și pragul maxim a fost ajustat, ajungând de la 800 la 1.000 de lei.\n\nAceastă măsură vine în contextul creșterii costurilor pentru încălzire și are scopul de a sprijini populația în perioada rece a anului. Mulți oameni se bazează pe aceste compensații pentru a face față cheltuielilor, în special în zonele rurale, unde veniturile sunt mai mici.\n\nPentru a afla cum văd localnicii din satul Vărăncău, raionul Soroca, această schimbare, am discutat cu mai mulți dintre ei. Unii cred că orice ajutor este binevenit, în timp ce alții consideră că sumele oferite nu acoperă în totalitate cheltuielile pentru încălzire.",
    "metadata": {
      "original_file": "Observatorul_0001.html"
    }
  },
  {
    "title": "Ecaterina Muntean și Anastasia Osadciuc, elevele care vor să renoveze vestiarele la liceul ”Ion Creangă” / VIDEO",
    "content": "Relatăm săptămâna trecută, despre participarea mai multor Consilii de Elevi din școlile raionului la un program de formare organizat de Ministerul Educației și Cercetării. Elevii au avut parte de instruiri în diverse domenii, cum ar fi participarea decizională, advocacy, scrierea și implementarea de proiecte, gândire critică, etc.\n\nAstăzi vrem să vă povestim despre experiența a două eleve de la Liceul „Ion Creangă”, care au venit de la Chișinău nu cu mâinile goale.\n\nAnastasia Osadciuc, elevă în clasa a XI-B : În perioada 8-11 martie, am avut ocazia să particip în cadrul programului Accelerator, care avea ca scop să ofere suport Consiliilor de Elevi în scrierea și implementarea proiectelor. Timp de patru zile am participat la mai multe sesiuni în care am învățat cum să scriem corect un proiect bazat pe o problemă identificată în rândul elevilor. Problema pe care am identificat-o constă în implicarea redusă a elevilor în cadrul orelor de educație fizică, dar și în alte activități sportive. Credem că acest fapt este cauzat de mobilierul învechit și incomplet din vestiarele sălii sportive. Astfel, elevii nu se simt în siguranță când își schimbă vestimentația sau când își lasă lucrurile personale, fiind expuși riscului accesului persoanelor străine. Prin urmare, ne-am propus să renovăm vestiarele, reînnoind mobilierul învechit, cum ar fi scaunele și cuierele, și să dotăm spațiul cu mobilier necesar, cum ar fi ușile și dulapurile, care anterior lipseau. Am câștigat suma de 23.000 de lei și acum urmează perioada de implementare, în care ne propunem să renovăm vestiarele din sala de sport a liceului nostru și să motivăm elevii să se implice la orele de educație fizică și să adopte un stil de viață sănătos.\n\nEcaterina Muntean, elevă a clasei a XI-B, LT “Ion Creangă”: Împreună cu colega mea Anastasia, am reprezentat echipa Girls for a Change, care și-a propus implementarea proiectului cu titlul “Intimitate și siguranță în rândul elevilor”. Timp de 4 zile de instruiri am avut parte de jocuri de socializare, activități informaționale și practice, schimb de experiență cu alți elevi din diverse regiuni ale țării, dar, totodată, am și lucrat la soluționarea unei probleme în rândul elevilor.\n\nUrmează curînd să începem implementarea proiectului și sperăm că astfel elevii se vor simți în siguranță, vor dispune de intimitate personală, nu vor fi supuși riscului accesului persoanelor străine, dar și vor fi motivați să facă sport la lecții.\n\nReportaj video realizat în cadrul studioului pentru tineri MoJo, de la „Observatorul de Nord”, dacă vrei să faci parte din echipa noastră, ne poți scrie AICI .",
    "metadata": {
      "original_file": "Observatorul_0451.html"
    }
  },
  {
    "title": "Astăzi la Soroca a fost sărbătorită Ziua Mondială a Turismului",
    "content": "Astăzi la Soroca a fost organizat un eveniment dedicat Zilei Mondiale a Turismului, care este marcat în toată lumea la 27 septembrie. Palatul de Cultură din Soroca i-a adunat pe o parte din cei care muncesc pentru dezvoltarea turismului sorocean (și nu numai), pe viitorii specialiști, astăzi elevi la specialitatea Turism la Colegiul “Mihai Eminescu” din Soroca și Colegiul de Arte “Nicolae Botgros” din Soroca, dar și autorități publice locale.\n\nCei prezenți au fost salutați online de Valentin Ceban, directorul interimar al Oficiului Naţional al Turismului, care a pregătit o prezentate cu acest prilej. În cadrul evenimentului, Secţia Cultură şi Turism a lansat Harta turistică a raionului Soroca, despre care a vorbit Marina Omelcenco, specialistă în cadrul secției. Totodată fiecare dintre participanți a primit câte un exemplar.\n\nVasilcăul a fost prezentat de primarul comunei, Tudor Golub și bibliotecara Maria Lupu, care a povestit cu entuziasm despre potențialul turistic al localității. Muzeograful Cetății Soroca, Dumitru Ungurean, a vorbit despre situația de după redeschiderea fortăreței medievale pentru vizitatori și opiniile culese de la cei care-i calcă pragul după a doua etapă de restaurare.\n\nPrintre cei care au luat cuvântul este și Viorica Raicu, administratoarea „Stejarul lui Ștefan” EcoResort din municipiul Soroca, care recent, la Gala Turismului 2024, a ocupat locul III pe republică la categoria Atracții eco-turistice, fiind depășită doar de celebrele Rezervații „Prutul de Jos” și „La Castel”.\n\n„Noi ne-am propus cu soțul să facem o pensiune mai mare decât sunt la Soroca, pentru a fi sărbătorite unele evenimente. Am întâlnit foarte multe obstacole la nivel birocratic, și a fost așa o aventură plină de provocări și învățături valoroase pentru noi. Ne-am propus ca toată activitatea noastră să nu dăuneze mediului înconjurător, iar cel mai mare succes al nostru este satisfacția vizitatorilor. Un motiv de mândrie este recunoașterea noastră la Gala Turismului 2024, aceste succese ne încurajează să rămânem dedicați valorilor noastre și să continuăm pe calea îmbunătățirii și inovării”, a menționat doamna Viorica Raicu.\n\nCei prezenți au fost salutați de viceprimarul municipiului Soroca, Veaceslav Ursu, Șeful Secției Cultură și Turism, Grigore Bucataru, care au înmânat diplome celor care muncesc în acest domeniu și de vicepreședintele raionului Soroca, Iurie Tănase. Finalul evenimentului a fost încununat de un recital susținut de Ansamblul de Feciori „Arcașii lui Ștefan”.",
    "metadata": {
      "original_file": "Observatorul_0144.html"
    }
  },
  {
    "title": "Donatorii de sânge onorați la Soroca / VIDEO",
    "content": "Astăzi în lume se sărbătorește Ziua Donatorului de Sânge, sub genericul „20 de ani de fericire necondiționată, îți mulțumesc ție, donatorule de sânge!”. Cu acest prilej administrația Spitalului Raional Soroca a organizat un eveniment pentru a onora donatorii de sânge voluntari. În cadrul ceremoniei, 10 donatori voluntari au fost decernați cu Diplome de mențiune pentru contribuția lor neprețuită. Acești donatori, de-a lungul anilor, au donat sânge în mod repetat, contribuind la salvarea a sute de vieți.\n\nReportaj video realizat în cadrul proiectului Jurnaliștii Civici, de la „Observatorul de Nord”, dacă vrei să faci parte din echipa noastră, ne poți scrie AICI .",
    "metadata": {
      "original_file": "Observatorul_0282.html"
    }
  },
  {
    "title": "Emilia Chistol: Eu vreau să fiu medic, fiindcă pot să zâmbesc / VIDEO",
    "content": "Emilia Chistol are 6 ani și vrea să devină medic. Fetița știe deja că un medic bun trebuie să nu plângă atunci când vede suferință și durere, să nu fie supărăcios atunci când pacienții nu au răbdare. Cel mai puternic argument, însă, pe care îl are Emilia este că îi place să zâmbească. Iar zâmbetul, după cum știm cu toții, are puteri vindecătoare.\n\nDacă credeți că visele celor mici rămân în copilărie și nu sunt altceva decât simple fantezii, să știți că greșiți, ele sunt mult mai profunde și au o influență deosebită asupra noastră ca adulți. Se spune că visurile din copilărie au puterea reacțiilor atomice. Ele au forța să ne propulseze prin viață și să ne aducă la punctul spre care am râvnit. Iată de ce i-am rugat pe câțiva copii să ne împărtășească visurile lor de azi. Poate, peste ani, vom fi martori ai realizării lor…",
    "metadata": {
      "original_file": "Observatorul_0328.html"
    }
  },
  {
    "title": "Arca dată jos de vânt, la intrarea în Parcul “Mihai Eminescu” din Soroca, nu poate fi restabilită",
    "content": "După ce la sfârșitul lunii martie, vântul a dat jos arca de la intrarea în Parcul “Mihai Eminescu”, autoritățile locale au analizat situația dacă ea mai poate fi restabilită. La Comisia Situații Excepționale s-a discutat că aceasta trebuie analizată de experți.\n\nServiciul de presă al Primăriei Soroca ne-a confirmat astăzi că arca veche nu mai poate fi restabilită, din cauza fisurilor pe care le are. Primăria ia în calcul instalarea altei arce, iar la consultările publice sorocenii se vor putea expune dacă este bine să fie păstrat același design, sau mai bine să se opteze pentru ceva nou. Fiindcă bani în bugetul local pentru aceste lucrări nu au fost prevăzuți, lucrările ar putea avea loc doar după alocarea banilor.",
    "metadata": {
      "original_file": "Observatorul_0406.html"
    }
  },
  {
    "title": "Instruire pentru vânătorii din Soroca: accent pe respectarea legii și protecția mediului",
    "content": "Inspectorii de mediu din Soroca, în colaborare cu Inspectoratul de Poliție Soroca, Poliția de Frontieră și reprezentanții Întreprinderii pentru Silvicultură Soroca, au organizat o instruire deosebit de importantă pentru participanții la vânătoarea de mistreți. Evenimentul a avut loc în pădurile Cremenciug și Holosnița din cadrul Ocolului Silvic Solcani, o zonă renumită pentru biodiversitatea sa bogată.\n\nScopul acestei inițiative a fost de a informa vânătorii despre reglementările stricte care guvernează vânătoarea și de a sublinia importanța conservării mediului. Participanții au fost instruiți cu privire la: Protecția faunei sălbatice, în special a speciilor vulnerabile; Conservarea habitatelor naturale pentru menținerea echilibrului ecologic; Un accent deosebit a fost pus pe prevenirea practicilor ilegale și pe responsabilitatea fiecărui vânător de a contribui la protejarea resurselor naturale.\n\nInspectoratul pentru Protecția Mediului a anunțat că va continua să monitorizeze activitățile de vânătoare în regiune, asigurându-se că toate acțiunile sunt în conformitate cu legislația în vigoare. Această supraveghere constantă vizează prevenirea încălcărilor care ar putea afecta negativ fauna sălbatică și ecosistemele locale.\n\nZonele vizate, Cremenciug și Holosnița, sunt recunoscute nu doar pentru importanța lor ecologică, ci și pentru rolul pe care îl joacă în menținerea echilibrului natural din regiune. Activitățile precum vânătoarea, dacă nu sunt gestionate corespunzător, pot periclita acest echilibru, motiv pentru care astfel de acțiuni preventive sunt esențiale.",
    "metadata": {
      "original_file": "Observatorul_0056.html"
    }
  },
  {
    "title": "În primul tur al alegerilor prezidențiale din 2024, Maia Sandu a primit la Soroca cu 1915 voturi mai mult decât în 2020",
    "content": "La alegerile prezidențiale de ieri, după numărarea a 100% din buletinele de vot în raionul Soroca, s-a constatat, că cetățenii au acordat 12911 voturi (37.83%) pentru Alexandr Stoianoglo și 10007 voturi (29.32%) pentru Maia Sandu.\n\nComparând rezultatele alegerilor prezidențiale cu primul tur din anul 2020, când pentru Maia Sandu au votat 8092 de locuitori ai raionului Soroca, adică 23.91% din alegători, reiese că în prezent a primit cu 1915 voturi în plus. În turul doi din luna noiembrie 2020, pentru lidera Partidului Acțiune și Solidaritate au votat aproape dublu – 15904 de soroceni, fiind 42.25% din toți alegătorii prezenți la vot.\n\nÎn acea campanie electorală, pentru Igor Dodon și-au dat votul în primul tur 14345 de soroceni, ce constituie 42.39% din toate voturile exprimate și 21743 de voturi, adică 57.75%, în cel de-al doilea tur.",
    "metadata": {
      "original_file": "Observatorul_0113.html"
    }
  },
  {
    "title": "„Copii ai foametei” din satul Trifăuți, județul Soroca, surprinși într-o fotografie din Expoziția „Foametea din anii 1946–1947 în RSS Moldovenească”",
    "content": "În fiecare a treia zi de sâmbătă a lunii aprilie, în Republica Moldova este comemorată marea tragedie a basarabenilor – foametea organizată de regimul stalinist în anii 1946-1947. Evenimentul este marcat în acest an de o expoziție virtuală realizată de Agenția Națională a Arhivelor. În una dintre fotografii, realizată în 1947, sunt surprinși „Copii ai foametei” din satul Trifăuți, județul Soroca.\n\n„Foametea sovietică din anii 1946–1947 a răpus viața a cel puțin un milion de persoane, fiind cea mai cumplită în RSS Modovenească. Cu această concluzie sunt de acord atât istorici din Rusia (Zima, 1996), cât și din Occident (Ellman, 2000; Wheatcroft, 2012, 2018). Astfel, potrivit documentelor de arhivă, foametea din RSS Moldovenească a fost de zece ori mai devastatoare decât în Rusia și de 5 ori decât în Ucraina (Ellman, 2000). Regimul a recunoscut faptul că, în total, nu mai puțin de 400 000 de persoane au suferit acut de foame, dintre care cel puțin 123 mii au murit, înregistrându-se și nu mai puțin de 151 de cazuri de canibalism. De aceea, foametea postbelică din RSS Moldovenească reprezintă cel mai traumatizant fenomen din istoria recentă a ţării, mai cumplit decât deportările în masă după numărul de vieți omenești pierdute în timp de pace. Un număr impunător de documente de arhivă indică asupra factorului politic ca declanşator al cataclismului social şi al dezastrului umanitar care a urmat” scriu organizatorii expoziției.\n\nExpoziția poate fi văzută integral pe link-ul de mai jos – https://arhiva.gov.md/foametea-din-anii-1946-1947-in-rss-moldoveneasca/",
    "metadata": {
      "original_file": "Observatorul_0390.html"
    }
  },
  {
    "title": "Lapoviță slabă și temperaturi scăzute în raionul Soroca, sâmbătă, 21 decembrie",
    "content": "Raionul Soroca se va confrunta cu vreme rece și umedă sâmbătă, 21 decembrie 2024. Potrivit prognozei, temperaturile vor oscila între o maximă de 2°C și o minimă de -2°C, fiind însoțite de precipitații sub formă de lapoviță slabă.\n\nVântul va sufla dinspre nord-vest cu o viteză de aproximativ 27 km/h, ceea ce poate accentua senzația de frig. Umiditatea ridicată, estimată la 80%, va contribui la o atmosferă rece și umedă pe parcursul întregii zile.\n\nAutoritățile recomandă locuitorilor să fie atenți în trafic și să își ia măsuri de protecție împotriva frigului, având în vedere condițiile meteo nefavorabile.",
    "metadata": {
      "original_file": "Observatorul_0040.html"
    }
  },
  {
    "title": "La Băxani primăvara și-a intrat pe deplin în drepturi / GALERIE FOTO",
    "content": "La Băxani primăvara și-a intrat pe deplin în drepturi. Astfel și-a surprins satul natal reportera ”Observatorului de Nord” în primele zile de aprilie. Florile de vișin au împânzit cerul deasupra satului, narcisele ca niște globuri galbene s-au aprins prin grădinițe, pe sub garduri târâș-grăpiș florile de brebenoc se încâlcesc printre nuiele.\n\nUn pisoi a schimbat soba pe razele soarelui și e tare nemulțămit de musafirii neașteptați. Mama capră și-a scos puii la păscut, iar printre firele de iarba tâșnesc veseli la lumină armate de soldăței în armură neagră roșiatică.\n\nGospodinele sunt preocupate de frumos, degrabă vin Sărbătorile Învierii…\n\nGalerie foto realizată în cadrul studioului pentru tineri MoJo, de la „Observatorul de Nord”, dacă vrei să faci parte din echipa noastră, ne poți scrie AICI .",
    "metadata": {
      "original_file": "Observatorul_0410.html"
    }
  },
  {
    "title": "Veniturile magistraților din Judecătoria Soroca. Vezi ce au reușit să agonisească",
    "content": "Vadim Belous este președintele Judecătoriei Soroca. Conform datelor publicate în baza de date a judecătorilor Republicii Moldova, Belous este judecător începând cu anul 2000.\n\nDin declarația de avere depusă la ANI pentru anul 2023, familia magistratului a încasat un venit de 1.138.285 de lei, din salarii, indemnizații și vânzarea unui automobil, cu 400.000 de lei mai mult decât în 2022.\n\nLa capitolul terenuri, Belous declară 2 intravilane, primul l-a obținut în urma deciziei Consiliului orășănesc Soroca din anul 2006. Este vorba despre un teren de șapte ari, care valorează aproape 55.000 de lei. Al doilea teren are o suprafață de 11 ari și a fost cumpărat în 2017, cu 60.000 de lei.\n\nFamilia judecătorului deține în proprietate cinci imobile. În 2017, a procurat trei imobile: o casă de 58,6 metri pătrați care valorează 70.000 de lei și 2 imobile declarate ca altă avere imobiliară de 18,5 metri pătrați și respectiv 25,8 metri pătrați, care împreună valorează aproape 40.000 de lei.\n\nUn an mai târziu, în 2018, Belous devine proprietarul unei case de locuit de 159,3 metri pătrați, valoarea căreia ar fi de 800.000 de lei.\n\nÎn declarația de avere se mai regăsește și un apartament de 68,8 metri pătrați, care a costat 26.880 de euro, echivalentul aproximativ de 520.000 de lei.\n\nLa capitolul automobile, judecătorul declară doar un mijloc de transport naval, Kayak ISO-6085, fabricat în 2022 și procurat în același an cu 5.600 de lei.",
    "metadata": {
      "original_file": "Observatorul_0105.html"
    }
  },
  {
    "title": "Axentie Gînga: „Părerea mea fermă este că Putin a înnebunit, eu tare vreau ca el să piardă” / VIDEO",
    "content": "La una dintre emisiunile “Interviu cu soroceni”, realizată de “Observatorul de Nord”, am discutat oftalmologul Axentie Gînga, Cetățean de Onoare al municipiului Soroca. Printre temele de discuție a fost și războiul barbar dus de Federația Rusă în Ucraina.\n\nEmisiunea integrală “Interviu cu soroceni”, realizată de redacția Observatorul de Nord cu Axentie Gânga o puteți urmări AICI .",
    "metadata": {
      "original_file": "Observatorul_0386.html"
    }
  },
  {
    "title": "Raport: Drumul spre Vasilcău – mai multe neconformități decât realizări",
    "content": "La ședința Consiliului Raional Soroca din 15 mai se va discuta și despre drumul nereparat spre Vasilcău, Trifăuți, Inundeni și Ruslanovca. Consilierilor li se propune nu doar să ia act de raportul supraveghetorului tehnic, informațiilor Serviciului Financiar al Aparatului Președintelui Rаiоnului Soroca și a Direcției Finanțe a Consiliului Raional, ci și să accepte realizarea lucrărilor de reparație capitală.\n\nTotodată din raport aflăm că s-au executat la 100% din lucrările de defrișare a arborilor, în rest situația rămâne proastă. Construcția sistemului rutier de îmbrăcăminte din beton a fost executată la doar 23% din volumul lucrărilor necesare de executat, iar aproape jumătate din obiective au fost realizate la 0%.\n\nInformații detaliate referitor la acest subiect, le găsiți în anexa proiectului de decizie : \n\n\n\nAmintim că la 15 septembrie 2022, indignați de faptul că reparația drumului, care face legătura dintre satele Volovița și Vasilcău se tergiversează, cetățenii au blocat acest tronson , pentru două ore. La fața locului au venit reprezentantul Guvernului în teritoriu, Veaceslav Burlacu, vice-președinții raionului Soroca, Ala Bordeianu și Iurie Tănase, dar și managerul proiectului ”Drumuri bune și accesibile în Comarna, Iași și Vasilcău, Soroca”, Asea Răilean. În loc să găsească o soluție pentru reparația drumului raional, autoritățile raionale, centrale și unitatea de implementare a proiectului pasează responsabilitatea de la unul la altul. Oamenii sunt însă revoltați și spuneau că dacă nu se rezolvă problema, vor bloca repetat drumul. Între timp conflictul s-a mutat pe online . Facebook a devenit platforma pe care părțile beligerante aruncau cu săgeți. Atunci președintele raionului Soroca, Veaceslav Rusnac, a ținut să vină cu unele precizări , menționând că: “vin cu un îndemn către cei care mai comentează subiectul dat, astăzi toată puterea e în mâinile voastre, demonstrați capacitățile și arătați cetățenilor că sunteți în stare să hotărâți ceva, nu numai să vorbiți”. \n\n Sătenii din aceste sate și primarii erau de acord să accepte și alte soluții care ar porni carul din loc, doar să nu fie blocat proiectul, iar drumul să mai rămână uitat câteva decenii. Dar nu au fost ascultați. Așa că dezamăgiți că nu sunt luați în seamă, localnicii din Vasilcău, Trifăuți, Inundeni și Ruslanovca au blocat iarăși drumul raional ce duce spre satele lor. Au venit să vorbească cu ei , președintele interimar de atunci al raionului Soroca, Iurie Tănase și deputații originari din raionul Soroca Aliona Pilipețchi și Ion Babici. La mijlocul lunii octombrie, din același an, era preconizată semnarea contractului pentru reparația drumului raional spre Vasilcău, Trifăuți, Inundeni și Ruslanovca, dintre Consiliul Raional Soroca și antreprenorul care a câștigat licitația. Pe ultima sută de metri a utoritățile raionale au amânat semnarea pentru câteva zile, cu riscul de a pierde cei un milion de euro alocați de Uniunea Europeană. \n\n Cu toate că s-a promis că până la sfârșitul anului 2023 drumul Volovița – Vasilcău va fi dat în exploatare, totul a rămas doar la capitolul vorbe. Bugetul proiectului a fost majorat cu 698 mii 257 de euro, iar majoritatea acestui supliment, ca și bugetul integral, urma să fie acoperită de Uniunea Europeană. Dar multe dintre lucrările importante au bătut pasul pe loc . “ De ce se repară atât de greu drumul spre Vasilcău, Trifăuți, Inundeni și Ruslanovca ?” se întrebau oamenii, iar ca răspuns primeau sfatul ca să aibă răbdare „și vom avea în noiembrie drum”. Așa că mai mulți cetățeni au ieșit iarăși la protest pe marginea drumului care duce spre satele Vasilcău, Trifăuți, Inundeni și Ruslanovca. Aceștia sunt nemulțumiți de viteza mică cu care se face reabilitarea traseului raional care leagă cele patru localități de Soroca și Chișinău. Antreprenorul a promis că lucrările, pe o lungime de 3,7 kilometri, vor fi finalizate până la 15 noiembrie 2023 (după cum prevede contractul de efectuare a lucrărilor), dar nu sunt gata nici în luna mai 2024.",
    "metadata": {
      "original_file": "Observatorul_0369.html"
    }
  },
  {
    "title": "Istorii sculptate în piatră la Muzeul din Cosăuți / VIDEO",
    "content": "Muzeul este un loc fascinant în care istoria, arta, știința și patrimoniul își dau întâlnire – pentru a ne educa, a ne inspira și a ne conecta cu lumea din jur. La Muzeul de Istorie și Etnografie din Cosăuți, am descoperit o colec ție de exponate precum sfere din piatră, vaze, monumente în miniatură realizate cu pricepere și pasiune de către meșterii locali create de-a lungul anilor. De asemenea muzeul a organizat și o expoziție fotografică despre cum s-a dezvoltat meșteșugul pietrei, în perioada de după cel de-al doilea război mondial.\n\nAurica Usatiuc, directoarea muzeului, ne-a purtat într-o călătorie prin timp și spațiu, dezvăluind secretele pietrelor expuse la intrarea în muzeu. Pe teritoriul localității Cosăuți, se găsește singura carieră de granit din Republica Moldova și, mai important, o bogăție remarcabilă de gresie, o rocă sedimentară maleabilă, ușor de prelucrat. Meșterii locali, cu titluri onorifice de meșteri fauri precum Cojocari Serghei, Melnic Grigore și Zagaievschi Grigore, sunt recunoscuți atât la nivel local, cât și național și internațional pentru monumentele, răstignirile și obiectele decorative realizate din piatră.\n\n„Sigur că numele de Cosăuți este asociat cu piatra. Mulți dintre oameni care n-au fost poate niciodată la noi în localitate, dar cu siguranță că au auzit că la Cosăuți sunt meșteri iscusiți în tăierea, în sculptatul în piatră. Pe teritoriul localității noastre se află singura carieră de granit de pe teritoriul Republicii Moldova, dar mai cu seamă cea mai mare bogăție noi considerăm că totuși este gresia de Cosăuți, deci această rocă sedimentară care are proprietatea aceasta de a fi maleabilă, adică se dă foarte ușor prelucrării. Meșterii noștri iscusiți sunt cunoscuți nu numai la nivel de localitate, dar în întreaga țară și peste hotarele țării. Ei realizând monumente, răstigniri, dar și obiecte decorative din piatră. Avem în localitate meșteri cu titlu onorific de meșteri fauri: Cojocari Serghei, Melnic Grigore și Zagaievschi Grigore. Toți sunt aici născuți, aici au învățat meșteșugul cioplitului în piatră și sigur din mâinile iscusite ale dânșilor ies obiecte frumoase realizate”, ne-a povestit Aurica Us atiuc, directoarea Muzeului de Istorie și Etnografie din Cosăuți .\n\n„ Vă așteptăm cu mare drag la Muzeul de Istorie și Etnografie din satul Cosăuți, pe fiecare dintre dumneavoastră.”",
    "metadata": {
      "original_file": "Observatorul_0447.html"
    }
  },
  {
    "title": "Amendă de 600 lei pentru doi tați din Soroca, pentru că le-au permis copiilor minori să utilizeze articole pirotehnice",
    "content": "Doi tați din Soroca, au fost sancționați de instanță cu o amendă de 600 de lei fiecare, după ce copiii lor minori au folosit obiecte pirotehnice pe stradă, provocând tulburarea ordinii publice. Fapta a avut loc înainte de anul nou, la sfârșitul lunii decembrie.\n\nCopiii celor doi părinți au folosit obiecte pirotehnice în spațiul public, astfel punând în pericol siguranța celor din jur. Un polițist a întocmit procese-verbale în baza articolului 63, alineatul 2 din Codul Contravențional, acuzându-i pe părinți de neglijență în supravegherea minorilor.\n\nÎn cadrul ședinței de judecată, ambii părinți și-au recunoscut vina și au solicitat aplicarea unei sancțiuni minime. Judecătorul a stabilit amenda la 12 unități convenționale, echivalentul a 600 de lei pentru fiecare contravenient. Instanța a explicat că, în cazul achitării în termen de trei zile lucrătoare, suma se poate reduce la jumătate, conform prevederilor legale.\n\nAgentul constatator a susținut că nerespectarea obligațiilor parentale a dus la acest incident, solicitând pedepsirea celor doi părinți pentru a preveni incidente similare în viitor. Probele analizate în instanță, inclusiv declarațiile martorilor și procesele-verbale, au susținut această concluzie.",
    "metadata": {
      "original_file": "Observatorul_0017.html"
    }
  },
  {
    "title": "Rețeta de urzici cu usturoi de la mătușa Năstica Ursachi din Rublenița / VIDEO",
    "content": "Martie vine nu doar cu Mărțișorul, el dă startul sezonului urzicilor. Chiar dacă în restul anului ne ferim mereu de ele, pentru că înțepăturile lor ard de mama focului, pentru o scurtă perioadă de timp urzicile sunt la mare căutare. \n\n Mătușa Năstica Ursachi din Rublenița s-a oferit să ne demonstreze cea mai simplă rețetă de urzici, pe care a învățat-o de la mamă sa.\n\nPrimul sfat pe care ni-l spune mătușa e despre locurile de unde culegem urzicile, neapărat trebuie să căutăm locuri curate, cât mai departe de șosele. Trebuie să alegem urzica fir cu fir, iar tulpinile mai grosuțe le dăm la o parte și alegem doar vârfurile. Urzicile sunt indicate mai ales primăvara cînd ieșim din iarnă, când organismul este slab și neputincios.",
    "metadata": {
      "original_file": "Observatorul_0502.html"
    }
  },
  {
    "title": "„Band-Orchestra” din Soroca: Cinci ani de succes sărbătoriți cu un concert de zile mari / VIDEO",
    "content": "Recent, la Soroca, a avut loc un concert de zile mari, organizat cu ocazia aniversării a 5 ani de la fondarea „Band-Orchestra” a Consiliului Raional Soroca, condusă de Ion Vorotneac. Invitații speciali, printre care Gabriel Nebunu, Nobil-Band, Tamara Boboc-Coșciug, Oxana Stati, Luminița Bazic și mulți alții, au oferit publicului din Soroca un spectacol de neuitat.\n\nReportaj video realizat în cadrul proiectului Jurnaliștii Civici, de la „Observatorul de Nord”, dacă vrei să faci parte din echipa noastră, ne poți scrie AICI .",
    "metadata": {
      "original_file": "Observatorul_0152.html"
    }
  },
  {
    "title": "Livada familiei Afanas: nouă ani de muncă și investiții",
    "content": "Acum 9 ani Serghei și Tatiana Afanas din Rublenița au sădit prima lor livadă. Pe un teren de 10 hectare din preajma satului Șolcani, au plantat copaci de cireși și meri, punând astfel bazele unei afaceri de familie. Când au pornit această aventură, erau doar ei doi, ghidați de dorința de a lucra acasă, de a fi lângă copii. Între timp, lor li s-a alăturat și fiul mai mare, Daniel, acum student la Universitatea Agrară. Din urmă vin și ceilalți doi feciori ai familiei Afanas, Iulian și Serghei, în care părinții își pun mari speranțe.\n\n– Livada de cireși este o investiție care merită, dacă plantezi soiuri bune, de calitate. Cireașa frumoasă niciodată nu va sta în livadă. Anul trecut, am vândut cireșele cu 35-40 de lei kilogramul. Anul acesta, prețurile sunt cam tot aceleași. O parte din cireșe o vom exporta noi, iar o parte o vom vinde companiilor care se ocupă cu exportul.\n\nRelația cu statul este foarte bună. De când am început, și până azi, statul ne-a subvenționat toate lucrările, inclusiv procurarea materialului săditor, pe care l-am adus din Olanda, și construcția sistemului de irigare. Anul acesta vrem să montăm plasa antigrindină și tot o vom da la subvenționare. Până acum, cred că un hectar de livadă superintensivă se ridică la aproximativ 35.000 de euro, dar dacă adăugăm și plasa, poate fi și peste 40.000 de euro. În fiecare an, continuăm să plantăm și să extindem livada. În prezent, am ajuns la o suprafață totală de 25 de hectare de livadă.\n\nFără sistem de irigație, nu poți să obții rezultate mari. Ne-am convins de acest lucru. Livada plantată în 2015 nu avea picurătoare. Udam pomii vara cu tractorul, ceea ce era greu și ne făcea vulnerabili, mai ales în anii secetoși. După ce în 2020 am plantat livada superintensivă și am văzut rezultatele, anul acesta am decis să construim un sistem de irigație și pentru livada mai veche.\n\nRezultatele sunt evidente. Recolta de anul acesta ne bucură. Udăm copacii de două ori pe săptămână, iar în medie, fiecare copac primește 50 de litri la o udare. Marele nostru avantaj este că avem iazul în apropiere, ceea ce facilitează mult procesul de irigare.\n\nTatiana Afanas: Nu avem problema lipsei brațelor de muncă\n\n– Nu ducem lipsă de oameni la cules, fiindcă suntem corecți și plătim banii la sfârșitul zilei de muncă. Plătim 4 lei pentru fiecare kilogram cules. Anul trecut am adus o brigadă de culegători din Sîngerei, care au lucrat foarte bine. Au fost cazuri când unii oameni au câștigat și 800 de lei pe zi.\n\nEu nu mă tem de eșecuri, nu mă tem de schimbare. Noi am început cu cultivarea cireșilor și a merelor văratice. Când am văzut că nu mai avem unde să exportăm merele și nici să le vindem aici la un leu pentru suc, am hotărât să scoatem livada tânără, care era în plin rod. Soțul a zis să mai așteptăm un an, poate se schimbă situația. În anul următor am scos livada și am plantat cireșe de soi european.\n\n-Sunt student la Universitatea Agrară și o va absolvi anul acesta. Însă nu vreau să mă opresc aici, aș dori să iau un doctorat anume în problema cultivării cireșului, fiindcă m-am convins, că solurile din Moldova sunt foarte prielnice pentru această cultură. La alegerea terenului pentru o livadă de cireș, trebuie să se țină cont nu doar de calitatea solului. Un indicator foarte important este pH-ul solului, dar și pH-ul apei cu care irigăm. Noi, înainte de plantare, am făcut analiza chimică a solului, iar probele au fost trimise în Italia. Am primit ulterior aviz pozitiv. De asemenea, terenul a fost analizat și din punct de vedere al înclinării. Suntem într-o vale, dar dealurile din împrejur ne protejează cumva atât de îngheț, cât și de grindină.",
    "metadata": {
      "original_file": "Observatorul_0294.html"
    }
  },
  {
    "title": "Nistrule cu apă dulce, tu Iordan de la stămoși…",
    "content": "Astăzi, de Ziua Nistrului, cititoarea Observatorului de Nord, Valentina Manu, ne-a trimis o poezie dedicată râului Nistru. Cu multă nostalgie, ea vorbește despre bogățiile de odinioară ale fluviului, evidențiind că nepăsarea noastră îl duce la degradare și pierdere.\n\nUlmi i tăi cu patru brațuri,\n\nCa și mine te usuci?\n\nTu, Iordan de la strămoși?\n\nMultă vreme va mai trece",
    "metadata": {
      "original_file": "Observatorul_0349.html"
    }
  },
  {
    "title": "Măsuri de protecție a martorilor în procesul penal: Siguranța celor care depun mărturie / VIDEO",
    "content": "fondat la 3.11.1998, înregistrat la Camera Înregistrărilor de Stat, membru al Asociaţiei Presei Independente afiliate WAN (Organizaţiei Internaţionale a Ziarelor) din anul 1999, este primul ziar din câmpia Sorocii, care este inclus în Catalogul ÎS \"Poşta Moldovei\", apare în limba română",
    "metadata": {
      "original_file": "Observatorul_0125.html"
    }
  },
  {
    "title": "Ziua Lucrătorului din Agricultură și Industria Prelucrătoare la Soroca / GALERIE FOTO",
    "content": "Pe 29 noiembrie 2024, agricultorii și reprezentanții industriei prelucrătoare din raionul Soroca s-au adunat la Palatul de Cultură din municipiu pentru a marca Ziua Lucrătorului din Agricultură și Industria Prelucrătoare. Evenimentul, organizat de Direcția Agricultură și Alimentație a Consiliului Raional Soroca, a fost dedicat recunoașterii eforturilor depuse de truditorii pământului pe parcursul anului.\n\nLa eveniment au fost prezenți peste 115 agricultori, conducători agricoli, combineri, mecanizatori, specialiști din domeniul agricol și veterani ai muncii agricole. În semn de recunoștință, aceștia au fost menționați cu Diploma Președintelui raionului Soroca și au primit premii bănești pentru eforturile depuse pe parcursul anului.\n\nVicepreședintele raionului, Iurie Tănase , a evidențiat dificultățile cu care s-au confruntat agricultorii în 2024, în special din cauza condițiilor meteo nefavorabile: „Anul agricol a fost extrem de dificil, dar împreună am reușit să facem față provocărilor. Sunt conștient că mulți agricultori sunt la limită, însă vreau să vă încurajez. Există un proiect de lege care urmează să fie supus avizării Guvernului, ce va oferi protecție împotriva falimentului. Cred că va fi un pas important pentru a sprijini agricultura în această perioadă dificilă.”.\n\nAgricultorii au subliniat dificultățile întâmpinate și au exprimat speranța că anul viitor va fi mai bun.\n\nVasile Rotari, agricultor: ,,Anul acesta ne-a pus la încercare răbdarea și resursele. Seceta a fost principalul obstacol. Lipsa de precipitații a afectat culturile, iar costurile pentru irigații și întreținere au crescut semnificativ. Anul care vine sper să fie mai bun, deoarece avem nevoie de un an cu condiții normale pentru a putea acoperi pierderile suferite și pentru a continua să ne dezvoltăm.”.\n\nEduard Furdui, agricultor: ,,Anul acesta a fost unul dificil pentru noi, agricultorii, mai ales din cauza secetei și a tuturor problemelor care au apărut pe parcurs. Sperăm ca anul viitor să fie mai bun, însă totul depinde de precipitații. Fără ploi, munca noastră devine extrem de complicată, iar rezultatele sunt greu de obținut.”.",
    "metadata": {
      "original_file": "Observatorul_0060.html"
    }
  },
  {
    "title": "Urmăriți în direct ședința Consiliului Comunal Vărăncău / LIVE",
    "content": "Vă rugăm să introduceți adresa dvs. de e-mail aici Salvați numele meu, adresa de e-mail și site-ul web în acest browser pentru data viitoare i comentariu.\n\nAcest site folosește Akismet pentru a reduce spamul. Află cum sunt procesate datele comentariilor tale .",
    "metadata": {
      "original_file": "Observatorul_0430.html"
    }
  },
  {
    "title": "Școlile din raionul Soroca încep noul an de studii pe 2 septembrie: Detalii din alte raioane",
    "content": "În raionul Soroca, toate școlile au decis să înceapă anul școlar pe 2 septembrie. Decizie similară a fost luată și în raioanele Telenești, Ocnița, Criuleni, Șoldănești și Cahul.\n\nÎn alte raioane, cum ar fi raionul Strășeni, 60% dintre școli (15 din 25) își vor deschide porțile pe 1 septembrie. Această alegere a fost făcută și de 30% dintre școlile din Ialoveni, 35% din Dondușeni, 35% din Florești și 31% din Dubăsari.\n\nÎn total, în Republica Moldova sunt 1201 școli, dintre care 108 vor începe anul școlar pe 1 septembrie, iar 1059 pe 2 septembrie. Ministerul Educației și Cercetării a permis instituțiilor de învățământ să decidă ora și data desfășurării festivităților de început de an, conform hotărârii Consiliului profesoral.\n\nPrima lecție din anul școlar 2024-2025, având genericul „Împreună pentru pace”, va fi obligatorie pentru toate școlile, publice sau private. Diriginții au fost îndrumați să utilizeze resurse didactice adaptate vârstei elevilor, materiale dezvoltate cu sprijinul Consiliului Europei.",
    "metadata": {
      "original_file": "Observatorul_0172.html"
    }
  },
  {
    "title": "Trupa AKORD a adus Soarele la Soroca. IMPRESII / VIDEO",
    "content": "Ieri, trupa AKORD a oferit un concert solo LIVE de excepție la Soroca, marcând prima lor apariție într-un astfel de format în cadrul Festivalului Mărțișor, desfășurat la Palatul de Cultură. Evenimentul a fost susținut de parteneri precum iTicket, Observatorul de Nord, Lefrucom, Chateau Cojușna și Laradeco.\n\nÎntr-o sală plină, atmosfera a fost electrică, iar publicul a avut privilegiul de a răspunde provocării lansate de trupa AKORD – Cine-i soarele tău? Igor Sîrbu și Eduard Malareu, artiști carismatici și talentați, au impresionat spectatorii prin cântec și dans. Evenimentul a atras o audiență diversă din întreaga Republică Moldova.\n\nLa concertul de ieri, lume bună și frumoasă a fost nu doar din Soroca, dar și din Florești, Drochia, Chișinău, Ocnița, Ialoveni, Briceni, Edineț, Căușeni și chiar Ungheni. Această prezență masivă a consolidat succesul concertului și a confirmat impactul trupei AKORD în rândul publicului larg. Mulțumim trupei AKORD pentru această colaborare și prietenie călduroasă!\n\nCurând veți afla și despre colaborarea frumoasă a trupei AKORD împreună cu Observatorul de Nord, care au fost partenerii media a acestui concert.",
    "metadata": {
      "original_file": "Observatorul_0488.html"
    }
  },
  {
    "title": "FOTOGRAFIA ZILEI: În așteptare…",
    "content": "Ai fotografiat ceva deosebit și vrei ca imaginea să fie apreciată de cât mai multă lume? Ai surprins cu telefonul o problemă și vrei ca autoritățile să afle de ea? Atunci rubrica FOTOGRAFIA ZILEI de pe www.observatorul.md este locul perfect pentru imaginea ta. Trimite-ne imaginea ta pe facebook.com/observatorul.md și descrie când, unde și în ce context a fost făcută, iar noi vom avea grijă să o promovăm ca să ajungă la cât mai mulți oameni.",
    "metadata": {
      "original_file": "Observatorul_0467.html"
    }
  },
  {
    "title": "Vreme înnorată și temperaturi scăzute în Soroca, la început de săptămână",
    "content": "fondat la 3.11.1998, înregistrat la Camera Înregistrărilor de Stat, membru al Asociaţiei Presei Independente afiliate WAN (Organizaţiei Internaţionale a Ziarelor) din anul 1999, este primul ziar din câmpia Sorocii, care este inclus în Catalogul ÎS \"Poşta Moldovei\", apare în limba română",
    "metadata": {
      "original_file": "Observatorul_0037.html"
    }
  },
  {
    "title": "CNA intervine la Soroca: Oficiul Fiscal percheziționat în cadrul unei anchete de corupție",
    "content": "Oficiile Fiscale din cinci raioane, percheziționate de CNA: 5 persoane bănuite, un inspector reținut și 1,5 milioane de lei ridicați Ofițerii CNA au desfășurat zeci de percheziții în nordul țării în cadrul unor dosare pornite pe fapte de corupție, în care sunt cercetate acțiunile ilicite ale unor angajați ai Serviciului Fiscal de Stat din oficiile teritoriale Bălți, Șoldănești, Soroca, Fălești și Florești , scrie Echpa.md\n\nPotrivit faptelor investigate, începând cu anul 2023-prezent, angajații Direcțiilor Deservire Fiscală (DDF) Șoldănești, Fălești, Bălți, Soroca și Florești ale Serviciului Fiscal de Stat ar fi pretins și au primit mijloace bănești de la diverși contribuabili, pentru tăinuirea încălcărilor fiscale, inclusiv acceptarea restituirii de TVA contrar normelor prestabilite, mărimea mitei constituind 10 % din suma returnată.\n\nÎn cadrul investigațiilor, au fost constatate mai multe acțiuni de împărțire a mitei între angajații fiscali, dar și acceptarea mijloacelor financiare de către unii reprezentanți ai conducerii direcțiilor menționate pentru evaluarea pozitivă a angajaților din subordine în scopul obținerii procentului salarial ridicat.\n\nAstfel, în urma celor 36 percheziții efectuate la domiciliile, mijloacele de transport și birourile de serviciu ale funcționarilor publici au fost ridicate obiecte și documente relevante cauzei penale, inclusiv mijloace financiare în sumă totală de 1 500 000 de lei. La moment 5 persoane au calitatea de bănuit, una dintre care a fost reținută pentru 72 de ore.\n\nMai multe autodenunțuri au fost depuse în dimineața zilei de 04.06.2024 privind coruperea funcționarilor fiscali, inclusiv pe unii funcționari de conducere. Ancheta se desfășoară sub conducerea procesuală a Procuraturii mun. Chișinău cu suportul Serviciului Fiscal de Stat. Precizăm că, orice persoană se prezumă a fi nevinovată până la pronunțarea unei decizii definitive și irevocabile de judecată.",
    "metadata": {
      "original_file": "Observatorul_0308.html"
    }
  },
  {
    "title": "Grigore Guțu reținut de CNA: „Eu nu am nimic cu licitația” / VIDEO",
    "content": "Trei funcționari din cadrul Primăriei municipiului Soroca au fost reținuți de către CNA în legătură cu o serie de anchete ce vizează posibile acte de corupție. Printre cei reținuți se numără arhitectul șef al Primăriei Soroca, viceprimarul municipiului și secretarul Consiliului municipal. Aceste rețineri vin în urma unor investigații intense legate de presupuse nereguli în desfășurarea unor licitații publice.\n\nArhitectul șef al Primăriei Soroca, contactat de Observatorul de Nord , a făcut o scurtă declarație „Sunt doar bănuieli,” adăugând: „Vă rog să fiți obiectivi.” Întrebat despre licitațiile aflate sub investigație, acesta a răspuns ferm: „Eu nu am nimic cu licitația.”",
    "metadata": {
      "original_file": "Observatorul_0164.html"
    }
  },
  {
    "title": "Meteo Soroca – 9 ianuarie 2025: cer variabil și temperaturi plăcute pentru iarnă",
    "content": "Astăzi, 9 ianuarie 2025, locuitorii raionului Soroca vor avea parte de o zi cu cer variabil, alternând între perioade însorite și nori. Temperatura maximă va ajunge la +7°C, iar cea minimă se va menține la 0°C.\n\nVântul va sufla din sud-est cu o viteză de 9 km/h, oferind o atmosferă calmă, fără rafale puternice. Umiditatea aerului este de 65%, asigurând un climat relativ confortabil.\n\nSe recomandă locuitorilor să profite de momentele însorite, dar să fie pregătiți pentru variații de temperatură. O haină ușoară și accesoriile călduroase rămân esențiale pentru momentele mai reci ale zilei. Adaptați-vă activitățile în funcție de starea vremii și bucurați-vă de iarna blândă!",
    "metadata": {
      "original_file": "Observatorul_0021.html"
    }
  },
  {
    "title": "Valentin Purice: „Nivelul de dezvoltare al culturii depinde în mod direct de situaţia economică a ţării…”",
    "content": "Valentin Purice s-a născut la 17 decembrie 1947 în satul Voloave, raionul Soroca. Pedagog, dirijor al orchestrei de muzică populară, instrumentist (violoncel, contrabas, nai), aranjor, autor de piese şi cântece în stil popular, laureat al multor concursuri republicane şi internaţionale, dirijor al Orchestrei de muzică populară „Nistrenii” (1976–2005), Maestru în Arte (2000), Eminent al Culturii RSSM şi URSS (1983, 1986). Cetăţean de Onoare al oraşului Soroca, 2010.\n\nValentin Purice: Viaţa părinţilor mei a fost cu adevărat extraordinară, adecvată întocmai realităţilor sovietice de după al II-lea Război Mondial. Tatăl meu, Mihail Purice (1927–1989), şi mama mea, Eugenia (Bulat) Purice (1923–2008), urmaşi de ţărani răzeşi voloveni, s-au născut şi s-au luat în Voloave, Soroca. La 1946 s-au cununat, iar în 1947 m-am născut eu, unicul lor copil. Vremurile fiind deosebit de grele şi periculoase (foametea, ridicările în Siberia, recrutările forţate în Armata Roşie etc.), tata, împreună cu doi fraţi ai săi, Luchian şi Ion, au hotărât să plece benevol în verbovcă, împreună cu familiile lor, în Asia Mijlocie (or. Stalinabad, RSS Kirghiză). Acolo au trăit în nişte bordeie, muncind din greu la negru. După 6 ani (1947–1953) de muncă istovitoare, tata s-a îmbolnăvit grav, şi atunci am părăsit acele locuri, plecând în oraşul Şciochino, regiunea Tula, Rusia, unde era un mare combinat chimic. Tata s-a angajat miner într-o mină de cărbune, familia noastră fiind cazată într-o baracă neagră de lemn. În anul 1954 am mers în clasa I la şcoala rusă locală, unde am învăţat până în 1957, când tata s-a îmbolnăvit din nou, fiind internat în spital pentru a fi operat la rinichi. Mama având un picior bolnav, cu pericol de amputare, a fost internată şi ea în spital, eu rămânând de unul singur în acea baracă sinistră. Mă străduiam să merg zilnic la şcoală, iar după amiază mă angajasem să vând seminţe de floarea-soarelui, pentru a-mi câştiga copeici de pâine. Până la urmă, medicul care îl operase pe tata, înlăturându-i un rinichi, ne-a recomandat cu toată stricteţea reîntoarcerea în Moldova, deoarece clima din Tula era contraindicată familiei noastre. Când am sosit, în 1957, la Soroca, eu deja împlinisem 10 ani, ani grei, petrecuţi prin străinătăţi…\n\nV.P.: Erau timpuri crâncene şi aici, dar, cel puţin, eram acasă. Tata s-a angajat cum putea la o întreprindere locală, muncitor, iar mama – croitoreasă la „Dom Bâta” (Casa de Deserviri Sociale). Trei ani de zile am locuit în condiţii grele, împreună cu familia unchiului Ion, care se reîntorsese din Rusia fără o mână. În 1960, părinţii au primit de la stat o casuţă, unde au stat toată viaţa şi care mai este şi astăzi pe strada Cernâşevschi nr.7. Eu am continuat şcoala rusă din Soroca, fiindcă limba română nu o cunoşteam.\n\n– Când, cum şi cu cine aţi pornit pe căile muzicii?\n\nV.P.: Patima muzicii am moştenit-o de la părinţii mei, a căror dragoste faţă de muzică era nemărginită. Ambii iubeau şi cântau folclorul moldovenesc, purtându-l pretutindeni în suflet. Tata era mare meşter în imitarea cu vocea a instrumentelor muzicale şi nu pierdea nici o ocazie să-şi demonstreze talentele pe la nunţi şi petreceri amicale. Mama cânta şi ea, având o voce blândă şi plină de suflet, cântece de lume şi romanţe româneşti. În 1962, familia noastră l-a cunoscut pe Tudor Revenco, profesor de vioară la Şcoala de Muzică din Soroca, cu studii muzicale superioare la Conservatorul din Iaşi. În consecinţă, părinţii au ţinut numaidecât să mă dea să învăţ violoncelul la Şcoala de Muzică. Deosebit de frumos şi delicat, neştiut de mine până atunci, acest instrument m-a vrăjit, sunetul lui profund şi dulce amintindu-mi în subconştient de vocea mamei. Profesoara, Leniniada Zelimovna Vorsovschi, a reuşit să-mi câştige încrederea şi timp de doi ani am pregătit un program destul de serios (Concertul nr. 3 de G. Golterman), cu care, în 1964, am intrat la Şcoala republicană de muzică „Ştefan Neaga”. Compozitorul Eugen Doga, violoncelist de specialitate, care mi-a fost examinator, s-a mirat mult de succesele mele. După trei ani de studii (1964–1967) la „Neaga”, am fost nevoit să mă reîntorc la Soroca din considerente de sănătate (mi-am îmbolnăvit mâna de prea multă exersare la violoncel, făcând acest lucru câte 12 ore la rând!), de unde, după doi ani, unul dintre care am studiat trompeta la „Elena Sârbu” (profesor V. Chironda), în 1969 am plecat în Armata Sovietică. M-am demobilizat în 1971 şi, după o jumătate de an de studiere a ţambalului la „Elena Sârbu” din Soroca, am plecat să-mi continui studiile la „Ştefan Neaga” (violoncel).\n\n– Vorbiţi-ne despre începuturile carierei de aranjor şi dirijor de muzică populară românească.\n\nV.P.: Începutul anilor 1970 au fost pentru mine cu adevărat cruciale în ataşamentul meu faţă de muzica populară românească, de folclor şi lăutărism. Până la 1970–1971, nu am cunoscut suficient de bine limba română, anturajul în care crescusem şi învăţasem fiind prioritar rusesc. Doar după armată, ascultând cu nesaţ discurile lăutăreşti, nimerite semiclandestin în RSSM, ale lui R. Puceanu, fraţilor Gore, G. Lunca, mi-am zis că trebuie să mă apuc serios de limba română şi de aranjamente orchestrale. Şi în mai puţin de doi ani, datorită insistenţei mele, puteam deja conversa liber cu semenii mei de breaslă, având în portofoliu şi primul cântec orchestrat de mine. Este vorba de „Nu mai, nu mai, nu mai beau!”, interpretat de Nicolae Glib cu orchestra „Folclor” în 1971. În 1972, în autobuzul Chişinău–Soroca, l-am cunoscut pe naistul şi aranjorul, ulterior Artist al Poporului, Vasile Iovu care, văzându-mă cu violoncelul pe genunchi, a fost curios să mă cunoască. Vasile Iovu, sora căruia, Vera Iovu-Garaz, era profesoară de dirijat coral la „Elena Sârbu”, venea deseori la Soroca. Din vorbă în vorbă, aflând că eu sunt autorul aranjamentului imprimat la Radioteleviziune de Nicolae Glib, m-a rugat să-i fac o lucrare pentru nai. Ajuns acasă, în aceeaşi zi am reuşit să compun o horă, pe care Dumtru Blajinu a numit-o mai târziu „La căsuţa părintească” şi pe care Vasile Iovu a interpretat-o în premieră. Am mai scris şi alte lucrări pentru Vasile Iovu, care, cu timpul, mi-a devenit un bun prieten. Şi iată că în 1972, fiind deja cunoscut în cercurile celor implicaţi în muzică populară, am fost invitat în Orchestra „Folclor” a Radioteleviziunii RSSM, condusă atunci de Dumitru Blajinu, înaintaş al muzicii noastre naţionale, astăzi Artist al Poporului. În „Folclor”, majoritatea instrumentiştilor erau preocupaţi de aranjamente orchestrale şi voce, lucru în care m-am inclus activ şi eu. Atmosfera creativă din orchestră era cum nu se poate mai benefică pentru mine, dar aveam nevoie de libertate, simţind că sunt apt de a crea şi dirija o orchestră. Şi iată că în 1974 am plecat la Tiraspol în calitate de dirijor al Ansamblului de cântece şi dansuri moldoveneşti „Viorica”. Peste doi ani m-am reîntors la Soroca, de data aceasta în funcţia de dirijor al orchestrei Ansamblului de dans şi muzică populară „Nistrenii”.\n\n– Cum aţi reuşit să îmbinaţi viaţa de artist cu cea familială? \n\n V.P.: Sunt artist nu doar în scenă, ci şi în viaţa cotidiană, care mi-a fost tot atât de furtunoasă şi zbuciumată, plină de variaţiuni şi modulaţii neprevăzute, dar pe deplin îndreptăţite de aspiraţiile unui om de creaţie ce doreşte să fie permanent liber. Prima căsătorie a fost din mare dragoste, în 1973, la vârsta de 26 ani, cu Raisa (Covurluianu) Purice, juristă, originara din Cania, Cantemir, împreună cu ea având-o pe fiica Luminiţa (n.1975). Se părea că nimic în lume nu ne va putea despărţi, şi totuşi, dragostea a „plesnit”, aşa încât, în 1976, am divorţat. La un an după aceasta m-am căsătorit din nou, din considerentul că nu e bine să fiu tânăr şi singur. Noua soţie, Natalia (Elisovenco) Purice, soroceancă, pedagog, mi-a născut în 1979 a doua fiică, Valentina. Destinul meu m-a îndepărtat însă şi de aceste două fiinţe dragi inimii mele. În 1980, am divorţat oficial.\n\n– De ce divorţuri? Şi ce v-a dictat în continuare destinul? \n\n V.P.: Este peste putinţa mea să înţeleg care sunt legităţile armoniei vieţii familiale, conform cărora unele cupluri se ţin împreună zeci de ani, iar altele se destramă în diferite perioade de timp. Cunosc cazuri când perechea se despărţea chiar în timpul nunţii şi alte despărţiri după mai bine de 30 de ani de viaţă în comun… Am meditat la respectivele subiecte timp de doisprezece ani, cât m-am ţinut celibatar (1980–1992), şi doar în momentul când destinul mi-a trimis-o pe Maria am înţeles că nu omul face soarta, ci soarta pe el. Dacă în cazurile cu prima şi cu a doua soţie providenţa mi-a măsurat egal câte trei ani de căsnicie, cu Maria, soţia mea de astăzi, trăim în dragoste şi bună înţelegere deja de optsprezece ani. Maria este absolventă a Colegiului de Arte (culturologie) şi a Şcolii Cooperatiste (bucătar-culinar) din Soroca. În anii convieţuirii noastre am înţeles că soarta nu greşeşte niciodată, conducându-ne cu siguranţă pe drumul care ne este prescris. Sunt neştiute şi imprevizibile abaterile şi improvizaţiile ei. Maria este omul care mă înţelege şi mă acceptă aşa cum sunt şi care susţine şi apreciază la justa valoare activitatea mea de creaţie.\n\n– Cine v-au fost profesori şi îndrumători în muzică? \n\n V.P.: Am fost întotdeauna de părerea că profesorii trebuie mai întâi să-şi înveţe elevii a iubi şi studia cu minuţiozitate profesia aleasă, apoi să le dirijeze atent şi tacticos căutările şi munca de însuşire a obiectului. Îmi amintesc cu mare dragoste de dascălii mei în muzică L. Vorsovscaia, (violoncel), L. Ţurcanu (teoria muzicii), D. Blajinu (aranjament), I. Negură (nai), S. Ciuhrii, M. Negru-Nimirenco (dirijat), N. Gâscă (Iaşi, România).\n\n– Şi iată-vă fondator şi dirijor al Orchestrei „Moldova” din Roman, Piatra-Neamţ, România. \n\n V.P.: În 2001, am fost invitat în mod oficial la Roman, judeţul Piatra-Neamţ, România de către directorul Şcolii Municipale de Arte Viorel Vanzariuc, pentru a crea şi dirija orchestra de muzică populară, ulterior numită „Moldova”, a Asociaţiei Culturale SRL „Moldova” şi în calitate de pedagog de nai la Şcoala de Arte. Am început fondarea orchestrei cu patru instrumentişti (2 viori, un clarinet şi o chitară), făcând cu ei 7 lucrări. Apoi am invitat muzicieni de la noi: pe Nelu şi Viorica Burlacu (ţambal şi vioară), Iulian şi Nina Zeamă (trompetă şi vocal), toţi absolvenţi ai Academiei de Muzică din Chişinău. Treptat, am reuşit să măresc componenţa orchestrei până la zece persoane, inclusiv vocalişti, pregătind un repertoriu de peste 70 de lucrări, cu care evoluam în bază de contract în cadrul unor manifestaţii locale, judeţene, oficiale şi particulare. Evident, pentru a activa în sistemul românesc de învăţământ, în cazul meu – artistic, şi pentru a fi remunerat legal conform studiilor, a trebuit să fac cursuri speciale la Conservatorul din Iaşi, pentru echivalarea diplomelor mele din RM (pedagog, dirijor, instrumentist). A mai trebuit numaidecât să-mi schimb stilul de aranjament muzical pentru păstrarea caracteristicilor zonale ale armoniei, coloritului local etc. Nu mi-a fost uşor, dar în scurt timp am reuşit să pătrund în subtilităţile şi nuanţele folclorice locale. La Şcoala de Arte am avut 12 elevi naişti, mulţi dintre care ulterior au devenit laureaţi ai unor concursuri naţionale.\n\n– Cu cine colaboraţi în activitatea dumneavoastră? \n\n V.P.: Am colaborat şi continui să colaborez cu foarte multă lume din domeniu atât de la noi, cât şi din România, din alte ţări. Am avut onoarea să învăţ şi să colaborez cu artişti valoroşi ca I. Burdin, Dm. Blajinu, S. Pavlov, C. Rusnac, M. Bedicov, I. Furnică, V. Iovu, I. Carai, C. Baranovsci, N. Botgros, I. Negură (Chişinău); N. Scripcaru, A. Dabija, Gh. Nichiforeac, A. Hasnaş, T. Boboc, T. Eftodi (vocalişti din Soroca). Mi-ar trebui un spaţiu mult mai larg ca să-i pot numi pe toţi minunaţii instrumentişti soroceni alături de care am cântat pe parcursul anilor.\n\n– Cum apreciaţi nivelul de viaţă în ţara noastră? \n\n V.P.: Suntem mulţumiţi de ceea ce avem şi conştienţi de faptul că în lumea aceasta mare trăiesc oameni mult mai amărâţi decât noi.\n\n– Prezentul şi perspectivele culturii noastre muzicale, cum le vedeţi? \n\n V.P.: Calitatea interpretativă a orchestrelor profesioniste de la noi, orchestre cum ar fi „Folclor”, „Lăutarii”, „Mugurel”, „Fluieraş”, „Fraţii Advahov”, „Joc”, „Fraţii Ştefăneţ”, cât şi a orchestrelor cunoscute de amatori, printre care şi „Nistrenii”, a crescut considerabil în ultimii 10-15 ani. Şcoala noastră moldovenească (RM) de pregătire a cadrelor profesionale pentru muzica populară este puternică şi place mult în România. În ultimă instanţă, prosperitatea şi nivelul de dezvoltare a culturii muzicale depinde mult de starea economică a ţării. Personal, sunt mulţumit şi liniştit de dinamica culturii sorocene. Administraţia locală nu este străină colectivelor artistice autohtone, susţinându-le în măsura posibilităţilor economice locale. Se organizează concursuri, festivaluri în cadrul cărora sunt antrenaţi elevii noştri de astăzi, mulţi dintre ei, la sigur, artiştii celebri de mâine.",
    "metadata": {
      "original_file": "Observatorul_0471.html"
    }
  },
  {
    "title": "Noi oportunități pentru elevii din Soroca la Forumul Meseriilor organizat de Școala Profesională / VIDEO",
    "content": "Recent, Școala Profesională din Soroca a organizat Forumul Meseriilor cu genericul „Parteneriate eficiente azi – muncitori competenți mâine!” . Scopul acestui eveniment a fost să creeze legături între instituția de învățământ și agenții economici locali și regionali, pentru a promova meseriile și specializările oferite și a facilita angajarea tinerilor.\n\nLa forum au participat 17 agenți economici, printre care SRL „Lefrucom”, ÎM „Fabrica de brânzeturi din Soroca” SA, SRL „Cereale de aur”, SRL „Debut-Sor”, SA „Alfa-Nistru”, ÎM „Soroceanca”, SRL „AmialexAn”, SRL „Revenant”, ÎI „Elena Stavița”, SRL „ODILIN”, SRL „ErmoGrup”, SA „MoldTelecom”, SRL „UrsComTv”, ÎI „Smart-Phone”, SRL „CubicService”, ÎI „Atelier de croitorie și reparație a hainelor”. Aceste companii au fost implicate în paneluri de discuții pe tema colaborării pentru viitorul profesional al tinerilor, oferindu-le elevilor șansa de a explora oportunitățile din diverse domenii.\n\nDe asemenea, elevii au avut ocazia să discute direct cu reprezentanții agenților economici, să afle detalii despre ofertele de practică și să exploreze chiar posibilități de angajare. Discuțiile au vizat nevoile de pe piața muncii, iar tinerii au primit sfaturi despre dezvoltarea lor profesională.",
    "metadata": {
      "original_file": "Observatorul_0099.html"
    }
  },
  {
    "title": "Azi e hram în două sate, masa-i plină de bucate…",
    "content": "Luna octombrie este marcată de numeroase sărbători religioase, iar în raionul Soroca mai multe localități își celebrează hramurile. Aceste sărbători tradiționale adună comunitățile în rugăciune și festivități, în cinstea sfinților protectori ai bisericilor din zonă. Hramurile din octombrie încep la noi în raion de astăzi, 9 octombrie.\n\nSătenii din Cremenciug și Cureșnița Nouă sărbătoresc Hramul, cinstindu-l pe Sfântul Apostol și Evanghelist Ioan Teologul. Urmează și altele în zilele următoare\n\nLa 14 octombrie , de Acoperământul Maicii Domnului, este o dată importantă pentru localitățile Balinți, Balinții Noi, Bulbocii Noi, Floriceni, Holoșnița, Iarova, Rublenița Nouă, Slobozia-Cremene (Slobozia) și Trifăuți.\n\nLa 27 octombrie , sărbătoarea Sfintei Cuvioase Parascheva este prilejul pentru localitățile Iorjnița, Inundeni și Regina Maria să își serbeze hramul.\n\nLocuitorii se vor reuni la biserică pentru a celebra aceste sărbători importante, ce aduc binecuvântări și protecție pentru credincioși. Aceste evenimente oferă oportunități pentru întărirea legăturilor comunitare și sunt momente de bucurie și recunoștință în care rudele au un prilej în plus de a se întâlni și a sărbători.",
    "metadata": {
      "original_file": "Observatorul_0133.html"
    }
  },
  {
    "title": "Festivalul de umor ”O cetate nu-i pe roate” și-a desemnat învingătorii / VIDEO",
    "content": "În fiecare an, în preajma zilei umorului, orașul Soroca devine gazda unui eveniment deosebit – Festivalul „O cetate nu-i pe roate”. În acest an, festivalul a sărbătorit cea de-a patra ediție, continuând tradiția începută de regretatul profesor doctor de la Universitatea „A.I. Cuza” din Iași, Ion Berghia, născut în satul Hristici din raionul Soroca .\n\nEvenimentul a fost găzduit de Teatrul „Veniamin Apostol”, oferind un cadru prietenos pentru manifestarea creativității și umorului.\n\nIată cine sunt premianții din acest an:\n\nReportaj video realizat în cadrul studioului pentru tineri MoJo, de la „Observatorul de Nord”, dacă vrei să faci parte din echipa noastră, ne poți scrie AICI .",
    "metadata": {
      "original_file": "Observatorul_0426.html"
    }
  },
  {
    "title": "După viol, bătaie și profanarea mormintelor a omorât un consătean, dar și de această dată scapă de închisoare din cauza problemelor psihice",
    "content": "Judecătoria Soroca a emis sentința în cazul unui omor avut loc în raionul Soroca la începutul lunii toamnei. O persoană cu probleme psihice l-a bătut pe un consătean pensionar până l-a omorât, victima a fost depistată de consăteni. Ucigașul a fost declarat iresponsabil de către instanță, aceasta fiind a patra sentință după viol cu acțiuni perverse (2015), profanarea mormintelor (2016) și vătămarea intenţionată medie a integrităţii corporale sau a sănătăţii unei persoane (2022).\n\nOmorul a avut loc la 4 septembrie 2024, în casa victimei. Potrivit rechizitoriului, în timpul unei dispute izbucnite pe fondul consumului de alcool, bărbatul mai tânăr i-a aplicat pensionarului multiple lovituri și a provocat decesul acesteia prin asfixiere mecanică. Raportul medico-legal a confirmat că persoana a murit în urma sugrumării, având fracturi grave la nivelul gâtului și multiple alte leziuni corporale.\n\nProbele adunate de procurori, inclusiv declarațiile martorilor și expertizele judiciare, au demonstrat implicarea consăteanului, însă acesta a fost declarat iresponsabil din cauza unei boli psihice grave, care îi afectează capacitatea de a înțelege și de a controla acțiunile sale. Instanța a decis internarea lui într-o instituție psihiatrică cu regim de supraveghere strictă.",
    "metadata": {
      "original_file": "Observatorul_0076.html"
    }
  },
  {
    "title": "Duminica Mare la Băxani: Muzică, joc și voie bună / VIDEO",
    "content": "Azi, de Duminica Mare, la Băxani este sărbătoare. Pentru al doilea an consecutiv, primăria organizează o petrecere frumoasă, ca la carte, cu expoziții de covoare și tot felul de lucruri manuale pe care gospodinele din sat le-au confecționat de-a lungul anilor.\n\nCu muzică bună și veselie, sărbătoarea a adunat întregul sat, de la mic la mare. Organizatorii ne-au povestit că au avut și oaspeți, colective artistice de la Schineni, Vărăncău și Vasilcău. Copiii mai mici s-au jucat, maturii s-au prins în hore, iar atmosfera a fost una de pace și de bucurie.\n\nReportaj video realizat în cadrul studioului pentru tineri MoJo, de la „Observatorul de Nord”, dacă vrei să faci parte din echipa noastră, ne poți scrie AICI .",
    "metadata": {
      "original_file": "Observatorul_0261.html"
    }
  },
  {
    "title": "Ilinca Plitoc: Vreau să devin frizer, pentru că îmi doresc să îi fac pe oameni frumoși / VIDEO",
    "content": "Ilinca Plitoc merge toamna aceasta la școală. Visul ei este să devină frizer, pentru că își dorește să îi facă pe oameni frumoși și să aducă bucurie pe chipurile lor. Frizerița Maria Boțoc s-a oferit să-i deschidă Ilincăi câteva dintre tainele meseriei. De exemplu, cum să comunice cu clienții, cum să le asculte dorințele și cum să aleagă produsele potrivite pentru fiecare tip de păr.\n\nDacă credeți că visele celor mici rămân în copilărie și nu sunt altceva decât simple fantezii, să știți că greșiți, ele sunt mult mai profunde și au o influență deosebită asupra noastră ca adulți. Se spune că visurile din copilărie au puterea reacțiilor atomice. Ele au forța să ne propulseze prin viață și să ne aducă la punctul spre care am râvnit. Iată de ce i-am rugat pe câțiva copii să ne împărtășească visurile lor de azi. Poate, peste ani, vom fi martori ai realizării lor…",
    "metadata": {
      "original_file": "Observatorul_0324.html"
    }
  },
  {
    "title": "Salvatorii din Soroca i-au informat pe locuitorii din Schineni cum să se protejeze în timpul fermentării vinului / VIDEO",
    "content": "Din cauza secetei din acest an, recolta de struguri este estimată a fi mai slabă față de anii trecuți . Deși strugurii sunt culeși în cantități mai mici, aceștia sunt dulci și oamenii rămân optimiști că dacă nu câștigă în cantitate, apoi la calitate la sigur.\n\nÎn această perioadă riscurile legate de intoxicația cu gaze rezultate în urma procesului de fermentație sunt ridicate. Iată de ce reprezentanții IGSU au mers azi în satul Schineni, unde au discutat cu localnicii despre cum pot preveni accidentele și intoxicațiile legate de fermentarea vinului.\n\nFermentarea vinului este un proces natural în care drojdia transformă zaharurile din must în alcool. În acest proces, se eliberează și dioxid de carbon – un gaz care nu are miros și nu poate fi văzut. Deși pare inofensiv, acest gaz poate deveni extrem de periculos în spații închise, deoarece înlocuiește oxigenul din aer. Atunci când nivelul de oxigen scade, oamenii pot suferi intoxicații grave sau chiar fatale.\n\nDioxidul de carbon, produs în cantități mari în timpul fermentării, poate umple rapid o cameră sau o pivniță, reducând cantitatea de oxigen disponibilă. Intrarea într-un spațiu închis, unde se desfășoară fermentarea, fără o ventilare corespunzătoare, poate duce la lipsa de aer, iar persoanele afectate pot suferi de dureri de cap, amețeli, somnolență și chiar pierderea cunoștinței. În situații grave, pot apărea convulsii, comă și chiar deces.\n\nPentru a evita astfel de accidente, IGSU recomandă câteva măsuri simple, dar importante. În primul rând, este foarte important ca încăperile unde are loc fermentarea vinului să fie bine ventilate. Aerisirea spațiului este crucială, deoarece ajută la eliminarea dioxidului de carbon și menținerea unui nivel normal de oxigen. De asemenea, nu este recomandat să depozitați mustul pentru fermentare în locuri închise, cum ar fi pivnițele sau alte spații unde aerul nu circulă bine.\n\nUn alt sfat simplu, dar eficient, este verificarea concentrației de oxigen înainte de a intra într-o încăpere unde se desfășoară fermentarea vinului. Puteți face acest lucru folosind o lumânare aprinsă. Dacă flacăra se stinge repede, acesta este un semnal clar că nivelul de oxigen este prea scăzut și că există un risc mare de intoxicație.\n\nDacă o persoană a fost expusă la dioxid de carbon și începe să se simtă rău, este important să acționați rapid. Simptomele de intoxicație includ dureri de cap, amețeli, somnolență, greață și puls accelerat. În cazuri mai grave, persoana poate intra în stare de inconștiență sau comă. Dacă cineva se află în această situație, nu intrați în spațiul periculos fără echipament de protecție, deoarece chiar dumneavoastră puteți deveni o victimă.\n\nCel mai important lucru este să scoateți imediat persoana afectată din zona periculoasă și să aerisiți camera deschizând toate ușile și ferestrele. În același timp, trebuie să sunați de urgență la 112 pentru a cere ajutor medical.",
    "metadata": {
      "original_file": "Observatorul_0148.html"
    }
  },
  {
    "title": "Ilarion Ceban: ” Le-aș recomanda colegilor mai tineri să înceapă pregătirea din timp, să își organizeze eficient munca și să nu ezite să ceară ajutorul profesorilor..”",
    "content": "Ilarion Ciobanu, proaspăt absolvent al Liceului Teoretic „Constantin Stere,” în dialog cu reportera Observatorului de Nord, vorbește despre cele mai de succes experiențe din anii de școală, despre ajutorul primit din partea profesorilor și oferă sfaturi prețioase pentru colegii mai mici.\n\n– Ilarion, pentru că recent s-au finalizat examenele de bacalaureat, aș dori să te întreb cu ce impresii ai ieșit din sesiune?\n\n-Deși nu a fost atât de dificil, trebuie să recunosc că a fost necesară o pregătire intensivă. Am avut de susținut BAC-ul la matematică, limba română, limba engleză și disciplina la solicitare – chimia. Am ales chimia, deoarece acest obiect este unul dintre preferatele mele, dar și testul însuși are o structură a itemilor asemănătoare celorlalți ani și nu e atât de complex ca la celelalte discipline.\n\n– Știu că ai fost parte a mai multor proiecte care s-au derulat în școala ta și nu doar, care a fost cea mai memorabilă experiență?\n\n-Probabil că la FABLAB Engineering Center, unde împreună cu alți colegi am învățat cum să minimalizăm un proiect care deja se folosește în diferite industrii sau unul care ar putea fi o nouă idee pentru a-l dezvolta în continuare. Anul acest am fost preocupați de crearea unui sortator de culori, care se folosește în industria agricolă la sortarea fructelor sau legumelor după culoare, mărime, prezența defectelor etc. Astfel, lucrând mai mult de jumătate de an la acest proiect finanțat de centrul FABLAB, am avut oportunitatea de a participa și la concursuri care s-au organizat în municipiul Chișinău. Pe parcursul proiectului, domnul Victor Ciuvaga, care era coordonatorul nostru, ne oferea idei de soluționare a unor probleme tehnice, ne motiva și ne susținea la fiecare concurs. Astfel am obținut locuri de frunte. Mai mult ca atât, cu ajutorul dumnealui am ajuns și la unele expoziții la care erau prezentate cele mai ingenioase proiecte implementate în Republica Moldova.\n\n– Anii de școală mereu își pun amprenta, cum crezi că te-a pregătit liceul pentru viitorul tău?\n\n– Anii de liceu m-au pregătit prin dezvoltarea abilităților de învățare, gestionare a timpului și adaptare la diverse situații academice și personale. De asemenea, profesorii mereu m-au susținut și m-au motivat să mă implic în diverse activități. Astfel, am reușit să obțin locuri de frunte în cadrul olimpiadelor școlare și raionale, dar și în alte concursuri legate de inginerie, voluntariat, fizică, chimie etc. În special domnul Ciuvaga Victor, fiind un diriginte și un coordonator remarcabil, a dezvoltat în mine unele trăsături precum autodisciplina, punctualitatea și încrederea în sine.\n\n– Universitatea este următoarea etapă importantă după absolvirea liceului. Unde vrei să-ți continui studiile și ce te-a determinat să alegi domeniul dat ?\n\n– Voi continua studiile în domeniul medicinei în România sau Moldova. Am ales acest domeniu deoarece profesia de medic este una nobilă și sunt pasionat de științele reale.\n\nÎn final, aș dori să-mi spui ce sfaturi ai pentru colegii tăi mai tineri care vor da bacalaureatul în anii următori?\n\n– Le-aș recomanda colegilor mei mai tineri să înceapă pregătirea din timp, să își organizeze eficient munca și să nu ezite să ceară ajutorul profesorilor și colegilor atunci când au nevoie. Fără îndoială, emoțiile vă vor crea obstacole, dar totuși bacalaureatul este o etapă simplă ca oricare alta, așa că uitați de gânduri rele. Vă urez succes în continuare.\n\nÎți mulțumesc pentru timpul tău acordat și multă baftă-n continuare!\n\nArticol realizat în cadrul proiectului Jurnaliștii Civici, de la „Observatorul de Nord”, dacă vrei să faci parte din echipa noastră, ne poți scrie AICI .",
    "metadata": {
      "original_file": "Observatorul_0236.html"
    }
  },
  {
    "title": "Vremea la Soroca: Prognoza meteo pentru luni, 29 aprile 2024",
    "content": "Astăzi, conform Serviciului Hidrometeorologic de stat, vremea va continua să se încălzească. Iată cum se prezintă temperaturile pe parcursul zilei:\n• În cursul zilei, se vor înregistra valori termice de la +20°C până la +22°C.\n\nSoarele rpsare la ora 05:51 și va asfinți la ora 20:16, ziua urmând să aibă o durată totală de 14 ore și 25 de minute.",
    "metadata": {
      "original_file": "Observatorul_0373.html"
    }
  },
  {
    "title": "Pompierii soroceni au intervenit în ultima perioadă de 70 de ori pentru stingerea incendiilor de vegetație în jumătate din satele din raion",
    "content": "fondat la 3.11.1998, înregistrat la Camera Înregistrărilor de Stat, membru al Asociaţiei Presei Independente afiliate WAN (Organizaţiei Internaţionale a Ziarelor) din anul 1999, este primul ziar din câmpia Sorocii, care este inclus în Catalogul ÎS \"Poşta Moldovei\", apare în limba română",
    "metadata": {
      "original_file": "Observatorul_0220.html"
    }
  },
  {
    "title": "În Planul Nou al municipiului Soroca ar putea fi construită o biserică",
    "content": "La ședința ordinară a Consiliului Municipal Soroca de astăzi, consilierii au adoptat decizia cu privire la iniţierea lucrărilor de delimitare a terenului proprietate publică din intravilanul localităţii. Este vorba despre un teren de 0,196 ha, din sectorul Planul Nou al municipiului, amplasat la intersecția străzilor Dumbravelor și Cireșarilor.\n\nCererea pentru delimitare a fost semnată de Elisei Grigoraș, preot al bisericii „Acoperământul Maicii Domnului” din satul Cotova, raionul Drochia. Delimitarea face parte printre primii pași în procesul de atribuire a acestui teren pentru construcția bisericii.\n\nUrmăriți ședința Consiliului municipal pe link-ul de mai jos:",
    "metadata": {
      "original_file": "Observatorul_0365.html"
    }
  },
  {
    "title": "Copiii din Schineni primesc un nou teren de joacă din fonduri europene / VIDEO",
    "content": "Astăzi, satul Schineni a sărbătorit „Ziua Diasporei” pe teritoriul Instituției de Educație Timpurie (IET) Schineni, în cadrul a două proiecte importante dedicate copiilor din sat: „Amenajarea terenului de joacă la grădinița de copii” și „Oportunități de dezvoltare pentru copiii din IET Schineni”.\n\nVizitatorii au fost întâmpinați cu tradiționala pâine și sare de copiii grădiniței, un gest simbolic de ospitalitate. Apoi au urmat cântece și poezii pregătite de cei mici, care i-a încântat pe toți cei prezenți. Educatorii au adresat cuvinte de mulțumire atât comunității, diasporei, cât și finanțatorilor care au făcut posibil acest proiect.\n\nUn moment aparte a fost binecuvântarea terenului de joacă de către preotul satului, care a oferit o rugăciune pentru protecția copiilor și pentru prosperitatea locului.\n\nEvenimentul a fost organizat în cadrul Programului „Diaspora Acasă Reușește” (DAR 1+3), ediția 2024, și susținut de Fondul Național de Dezvoltare a Agriculturii și Mediului Rural, prin intermediul Asociației GAL „Colinele Nistrene”. Prezența membrilor comunității, reprezentanților diasporei și finanțatorilor a demonstrat, încă o dată, puterea colaborării și a sprijinului venit din exterior.",
    "metadata": {
      "original_file": "Observatorul_0109.html"
    }
  },
  {
    "title": "Spitalul Raional Soroca: Un an sub semnul modernizării și dezvoltării",
    "content": "Ziua Lucrătorului Medical și a Farmacistului, sărbătorită în a treia duminică din luna iunie, oferă ocazia de a reflecta asupra rezultatelor unui an de reforme, de când Spitalul Raional Soroca a trecut din subordinea Consiliului Raional Soroca în gestiunea Ministerului Sănătății. Am discutat cu doamna Ella Ursu, directoarea Spitalului Raional „Anatolie Prisacari” din Soroca, despre primele semne ale acestei reforme.\n\n– Acum un an Spitalului Raional Soroca a trecut în subordinea ministerului, considerați că această tranziție a fost o decizie bună sau nu prea?\n\n-Într-adevăr, acum un an, toate spitalele au trecut în subordinea Ministerului Sănătății (MS). Această schimbare a adus multe beneficii instituțiilor medicale spitalicești, inclusiv Spitalului Raional (SR) Soroca. În anul 2023, SR Soroca a beneficiat de donații și investiții de la Ministerul Sănătății în sumă de 40.113.573,91 lei, inclusiv:\n\nAlocații financiare de la MS al RM – 1.055.170,00 lei, inclusiv: \n\n 40.770,00 lei – expertiza tehnică a construcțiilor de pe str. N.Testemițeanu nr. 68 pentru termoizolare; \n\n 257.000,00 lei – mobilier pentru secția de terapie intensivă; \n\n 299.700,00 lei – pentru proiect de execuție/reparație a lucrărilor de termoizolare a pereților și reconstrucția acoperișului construcțiilor de pe str. N.Testemițeanu nr. 68; \n\n 290.000,00 lei – pentru proiect de execuție/reparație a lucrărilor de reparație a blocului alimentar.\n\nLucrări de reparație capitală efectuate de către Ministerul Sănătății – 20.263.093,33 lei, inclusiv: \n\n Secția ATI – 17.632.406,68 lei; \n\n Cabinetul medical cu amplasarea tomografului computerizat – 2.630.686,65 lei. \n\n Dotarea cu utilaj și dispozitive medicale din donații și de la MS – 18.795.310,58 lei.\n\nCred că cifrele vorbesc de la sine dacă a fost o decizie corectă sau nu?\n\n– Vorbind despre reparații și dotări noi, în ce măsură considerați că acestea au îmbunătățit serviciile pentru pacienți?\n\n– În ultimul an, s-au efectuat reparații capitale în secția de anestezie și terapie intensivă (ATI) și în cabinetul pentru tomograf computerizat (TC), care au fost dotate cu aparatură și echipament medical performante. S-au creat condiții bune pentru acordarea asistenței medicale pacienților și pentru activitatea lucrătorilor medicali.\n\nSe finalizează proiectul de instalare a panourilor fotovoltaice, care va permite economisirea resurselor financiare ale instituției (costul proiectului 94.737,8 dolari), finanțat de ambasada Coreei. Este în derulare procesul de achiziție a lucrărilor pentru implementarea proiectelor de:\n\nReparația acoperișului laboratorului Rg-cabinet (valoarea de deviz 1.051.475,24 lei) de pe str. M. Kogălnicianu nr. 1, finanțat de CNAM.\n\nReparația capitală a Rg-cabinetului de pe str. N. Testemițeanu nr. 68 (valoarea de deviz 1.751,49 mii lei), finanțat de MS.\n\nToate aceste lucrări ne vor permite să îmbunătățim serviciile medicale acordate pacienților și condițiile de muncă ale lucrătorilor.\n\n– Se spune că multe dintre noile aparate, primite în dotare, rămân simple elemente de decor, din cauza lipsei de specialiști. Gurile rele vorbesc că oamenii continuă să meargă să facă investigații la privat. Cum răspundeți acestor afirmații?\n\n– Într-adevăr, în ultimul an, SR Soroca a primit mult echipament și aparatură medicală. Tot echipamentul este pus în funcțiune și medicii îl folosesc pentru acordarea asistenței medicale pacienților. Celor care critică le-aș spune că „nici Moscova nu a fost construită într-o zi”. Tomograful computerizat a fost instalat, dar lucrătorii medicali necesită instruiri corespunzătoare, atât medicii, cât și asistentele medicale. De asemenea, spitalul trebuie să primească Certificatul de securitate de la ANRANR. Toate documentele necesare au fost depuse și suntem în așteptarea specialiștilor ANRANR care vor evalua cabinetul în privința securității radiologice. Când vom primi acest certificat și lucrătorii medicali vor finaliza instruirile, atunci va fi deschis oficial Centrul Primar AVC și vom putea efectua investigații la TC.\n\n– Cum se descurcă spitalul în ceea ce privește personalul medical? În ce ramuri există un deficit de specialiști și ce măsuri se iau pentru a remedia această situație?\n\nDe-a lungul mai multor ani, nu s-a făcut solicitare de cadre medicale, dar un specialist nu se formează într-un an, rezidențiatul durează 4-5 ani. În anul 2023, s-a angajat în instituție un medic tânăr specialist și patru asistenți medicali. În a doua jumătate a anului 2023, SR Soroca a prezentat la MS necesitatea de cadre medicale, inclusiv: medic neurolog – 2; medic traumatolog – 3; medic internist – 3; medic imagist sonografist – 1; medic morfopatolog – 1; medic endoscopist – 1; medic gastroenterolog – 1; medic ftiziopulmonolog – 1; medic chirurg – 2; medic oftalmolog – 1; medic ORL – 1; medic endocrinolog – 1; medic cardiolog – 1; medic narcolog – 1; medic dermatovenerolog – 1; medic profpatolog – 1; medic anesteziolog reanimatolog – 2; medic pediatru – 1; medic imagist-radiolog – 1.\n\nÎn anul 2023, au fost repartizați doi medici rezidenți (pediatru și oftalmolog), care vor veni după finalizarea rezidențiatului.\n\nNumărul de angajați ai SR Soroca la data de 01.01.2024 a fost de 424 persoane, inclusiv: 63 medici; 192 personal medical mediu; 114 infirmiere și 55 alt personal.\n\nÎn cadrul instituției activează 20 de medici de vârstă pensionară, ceea ce constituie 25,97%, și 23 de asistente medicale de vârstă pensionară, ceea ce constituie 29,87%. Pentru a acoperi necesitățile spitalului, unii specialiști cumulează funcțiile.\n\n– Sporirea calificării personalului medical este o componentă importantă pentru asigurarea unor servicii de sănătate de înaltă calitate. Ce oportunități de dezvoltare profesională au medicii soroceni?\n\n– Perfecționarea profesională a angajaților este un obiectiv al strategiei de dezvoltare a IMSP Spitalul Raional Soroca „A. Prisacari” în scopul ridicării calității serviciilor medicale acordate populației. IMSP Spitalul Raional Soroca „A. Prisacari” formează anual un fond de cel puțin 2% din fondul de salarizare pentru instruirea personalului medico-sanitar și farmaceutic. Cota medicilor care posedă categorie de calificare constituie 88,9%, iar a personalului medical mediu – 91,4%. Din anul 2024, personalul medical inferior participă la cursuri de instruire privind etica și deontologia lucrătorului medical. În luna februarie 2024, au participat la astfel de cursuri șapte infirmiere. În cadrul instituției medicale este aprobat Planul de perfecționare continuă a medicilor și asistenților medicali. Anual, IMSP SR Soroca încheie contracte de prestare a serviciilor de specializare și perfecționare cu Universitatea de Stat de Medicină și Farmacie „N. Testemițanu” și cu centrele de formare profesională din municipiile Chișinău și Bălți. În urma reformelor, IMSP SR Soroca a asigurat achitarea tuturor cursurilor de perfecționare și reciclare planificate.\n\n– Care sunt cele mai frecvente boli pentru care pacienții ajung la spitalul raional? Care sunt cele mai solicitate servicii?\n\n-Cele mai frecvente patologii cu care se adresează pacienții sunt patologiile cardiovasculare cu complicațiile respective, patologia oncologică, neurologică și îngrijirile paliative. Nu trece o zi fără ca 1-2 pacienți să se prezinte cu AVC sau infarct miocardic, în ciuda faptului că există multe medicamente compensate pe care medicii de familie le pot prescrie pentru a evita aceste complicații, a reduce invalidizarea sau decesul pacienților. Se depistează multe patologii oncologice, din păcate în stadii tardive și avansate.\n\nO problemă majoră pentru spital este acordarea asistenței medicale persoanelor neasigurate (fără loc de trai, din grupul social-vulnerabil) pentru care nu plătește nimeni. M-am adresat de nenumărate ori la APL, asistența socială, dar fără rezultate. Pur și simplu, aceste persoane sunt aduse și lăsate la secția de internare. Anual, spitalul acordă servicii medicale acestor persoane în valoare de aproximativ 150.000 – 200.000 lei fără acoperire financiară. În majoritatea cazurilor, acești pacienți nu au nevoie de asistență medicală, ci doar de îngrijire și hrană, ocupând patul câte 1 – 2 luni. Totuși, atât rudele, cât și asistența socială refuză să-i ia în grijă.\n\n– Ce planuri aveți pentru viitorul spitalului și pe ce domenii intenționați să lucrați în viitorul apropiat?\n\nPentru viitor, dorim să continuăm modernizarea spitalului și să finalizăm proiectele începute. De asemenea, mi-aș dori mult să efectuăm o reparație capitală a secțiilor de chirurgie, boli infecțioase, traumatologie și a blocului alimentar, care se află într-o stare greu de descris. Am depus documentele la proiectul HEALTHLINK în cadrul programului transfrontalier Interreg NEXT România-Moldova și suntem în așteptarea rezultatelor.\n\nO altă prioritate este eficientizarea energetică a clădirilor spitalului. Clădirile de pe str. M. Kogălnicianu nr. 1 au fost incluse de MS într-un proiect de eficientizare energetică. Așteptăm specialiștii să facă un studiu de fezabilitate, având în vedere că clădirile sunt istorice, pentru a vedea dacă ne încadrăm în prevederile proiectului.\n\nDeoarece suntem în ajunul Zilei lucrătorului medical și a farmacistului, vreau să adresez tuturor lucrătorilor medicali cele mai sincere felicitări. Această sărbătoare este o ocazie frumoasă de a veni cu cuvinte de mulțumire pentru toți cei care, prin vocație, au devenit profesioniști, pentru toți cei care și-au dedicat destinul suferințelor oamenilor, pentru toți cei care au manifestat și manifestă eroismul de a sta la patul pacientului – medici, asistenți medicali, farmaciști, cât și alți lucrători încadrați în sistemul sănătății.\n\nLe mulțumesc tuturor celor care au transformat vocația în profesie, să nu cedeze în fața greutăților, să rămână fideli cauzei nobile, să aibă satisfacție de la activitatea pe care o realizează cu altruism și devotament. Să înfrunte cu ușurință dificultățile timpului, să aibă parte de fericire și căldura căminului familial, de bunăvoința pacienților și colegilor, iar raza norocului să le lumineze calea vieții și în viitor.",
    "metadata": {
      "original_file": "Observatorul_0277.html"
    }
  },
  {
    "title": "Vremea la Soroca: Prognoza meteo pentru sâmbătă, 8 iunie 2024",
    "content": "Astăzi în Soroca, cerul va fi variabil, cu înnorări temporar accentuate și posibile averse însoțite de descărcări electrice în prima parte a zilei. Temperaturile se mențin ridicate astfel că cele maxime se vor încadra între 22 și 26 de grade Celsius, iar cele minime între 15 și 20 de grade Celsius.\n\nAstăzi ziua este cu 2 minute mai lungă, decât ieri",
    "metadata": {
      "original_file": "Observatorul_0298.html"
    }
  },
  {
    "title": "Vremea la Soroca: Prognoza meteo pentru sâmbătă,1 iunie 2024",
    "content": "Pentru ziua de sâmbătă, 1 iunie 2024, meteorologii vin cu vești bune pentru cei mici. Cerul se va menține mai mult senin în prima parte a zilei. De la orele amiezii, vremea o să devină instabilă și izolat se vor înregistra ploi de scurtă durată.\n\nTemperatuile maximile ale zilei se vor încadra între +27+29 grade Celsius, cele nocturne + 17+23 grade Celsius.",
    "metadata": {
      "original_file": "Observatorul_0332.html"
    }
  },
  {
    "title": "Bilanțul unui an de muncă a medicilor soroceni / VIDEO",
    "content": "Tradițional, de ziua profesională, specialiștii din orice domeniu de activitate își fac bilanțul realizărilor, iar medicii soroceni nu fac excepție. În acest context, administrația Spitalului Raional Soroca a prezentat rezultatele proiectelor implementate și a investițiilor primite în ultimul an: au fost renovate secțiile de maternitate și terapie intensivă, iar secția de radio-imagistică a fost dotată cu un aparat de tomografie. Urmează ca pacienții să beneficieze gratuit de investigații de înaltă performanță. Medicii, la rândul lor, ne-au povestit cum aceste dotări le ușurează munca și îmbunătățesc calitatea serviciilor medicale.\n\nCe-și doresc medicii noștri cu prilejul Zilei profesionale? Comunicare mai bună cu pacienții, sentimentul de încredere și respect reciproc.",
    "metadata": {
      "original_file": "Observatorul_0276.html"
    }
  },
  {
    "title": "Infractorul a fost judecat, victima nu a mai reușit să vadă finalul fiindcă a decedat",
    "content": "Recent, Judecătoria Soroca a emis o sentință de condamnare într-un dosar penal pentru comiterea unui furt. Vinovatul, un tânăr de 26 de ani, a fost condamnat la un an și șase luni de închisoare în penitenciar de tip semiînchis pentru că a furat 300 de euro și 100 de lei din locuința unui cetățean.\n\nÎn timpul cercetării, tânărul a recunoscut integral faptele, ceea ce a contribuit la desfășurarea rapidă a procesului. Inculpatul a declarat în fața instanței că a schimbat banii sustrasi din locuința victimei, în valoare de 300 de euro și 100 de lei, și i-a folosit pentru a cumpăra bere și produse alimentare.\n\nMartora, a menționat că în dimineața zilei de 18 martie 2024, tânărul a venit la ea acasă și i-a arătat că are bani, scoțând din buzunar cinci bancnote de 50 de euro fiecare. Întrebat de unde are banii, acesta i-a spus inițial că a lucrat la Călărași, dar martora nu l-a crezut, știind că el nu are un loc de muncă stabil și adesea cere bani de la ea pentru țigări. Peste vreo cîteva zile tînărul a recunoscut în cele din urmă că a furat banii, spunând că a intrat în casă purtând mănuși pentru a nu lăsa amprente, a scos banii din buzunarul scurtei victimei și a plecat fără să fie observat.\n\nÎn ședința de judecată, vinovatul a spus că intenționează să îi restituie soției victimei banii, deoarece acesta a decedat între timp.",
    "metadata": {
      "original_file": "Observatorul_0299.html"
    }
  },
  {
    "title": "Maria Gogu: „Visul meu din copilărie a fost să fiu un om de valoare”",
    "content": "Copilăria mea a fost una foarte frumoasă, mai ales că m-am născut într-un sat pitoresc de pe malul Nistrului, satul Nimereuca care are și două biserici deosebit de valoroase, o locație cu o încărcătură spirituală enormă. Eu am avut norocul să-mi cunosc buneii chiar și străbuneii, să stau la ei, să le ascult poveștile de viață și mai frumoase și mai puțin frumoase, să le ascult povețele.\n\nAm fost și eu un copil ștrengar, poate că am mai fugit la Nistru fără ca să cunoască părinții, poate am mai tăiat câte o rochie dea mamei pentru a coase haine la păpuși, dar în general părinții mei au avut fete cuminți, care nu prea le-au dat bătăi de cap. Eu eram cred că mai vorbăreață și tare îmi plăcea să stau la sfat cu cei mai în vârstă în comparație cu surorile mele. Copilăria mea a coincis cu anii grei de după independență, când foarte mulți părinți plecau peste hotare pentru a câștiga bani să-și întrețină familia și lăsau copiii singuri. Noi am avut luxul să fim împreună cu părinții, să avem parte de o educație bună, de un mediu bun unde să putem să ne dezvoltăm, chiar dacă uneori poate am avut și greutăți, dar la noi în casă s-au citit cărți, la noi în casă au avut loc jocuri intelectuale, noi am fost încurajați, ajutați și susținuți să ne facem studiile. \n\n Visul meu din copilărie a fost să fiu un om de valoare, nu care pur și simplu poate să câștige bani, dar care să facă lucruri frumoase pentru care să fie iubit și apreciat de cei din jur. Țin minte la o lecție de franceză pe când eram studentă la Colegiul Pedagogic din Soroca, am scris un eseu unde am menționat că îmi doresc să devin un chimist ca să pot să fac o invenție care să neutralizeze efectele armelor atomice și să nu se întâmple catastrofe și evenimente tragice în istoria omenirii. Chimist nu am devenit, dar am mers la facultatea de istorie unde am studiat mai amănunțit evenimentele ce-au avut loc în istoria omenirii și încerc să le relatez și eu prin diferite mijloace de informare ca să pot convinge cât de puțin pe cei care mă ascultă și îmi citesc studiile că de noi depinde într-o măsură oarecare tot ceea ce se întâmplă în societatea unde trăim, fiindcă cunoscând istoria, analizând-o poți să eviți unele evenimente ce pot avea urmări dezastruoase. \n\n Drumul meu nu a fost unul foarte ușor, dar Dumnezeu mi-a dat în cale oameni de valoare care m-au încurajat și mă încurajează și în continuare, și în domeniul de cercetare, și în activitatea mea profesională. Bineînțeles că familia mea a fost cea care mi-a fost mereu alături fapt pentru care le mulțumesc tuturor, dar desigur că și caracterul meu, al unei femei ambițioase născută la miezul iernii în luna ianuarie m-au ajutat ca să obțin rezultatele pe care le am până în prezent și îmi doresc desigur să obțin performanțe și în continuare. Iar crezul după care mă ghidez eu în viață este să-mi trasez obiective pe care să le ating fără ca să atrag atenția la cei care mă demotivează și să nu dezamăgesc pe cei care au încredere în mine. \n\n Maria Gogu, șefa Direcției generale Arhiva Națională de la Agenția Națională a Arhivelor.\n\nP.S.: De Ziua Internațională a Copiilor am propus maturilor să ne vorbească despre visele din copilărie realizate peste ani și cum a fost calea spre ele. Află aici și alte vise realizate, ce pot servi ca model pentru mulți dintre noi.",
    "metadata": {
      "original_file": "Observatorul_0333.html"
    }
  },
  {
    "title": "De ce în 1773 în ţinutul Soroca au avut loc tulburări ale ţăranilor din 48 de sate?",
    "content": "Mulţi ţărani făceau serviciu ca cazaci pe lângă ispravnicii din ţinut: 4 din Soroca, 28 din Cerlina, 80 din Vasilcău, 12 din Raşcu. În 1773 în ţinutul Soroca a avut loc tulburări ale ţăranilor din 48 de sate. Ei au refuzat să îndeplinească boierescul şi să plătească dijma. Ţăranii cereau dreptul să se numească răzeşi.\n\nLa început s-a încercat aplanarea situaţiei cu ajutorul bisericii, prin trimiterea unui grup de preoţi în frunte cu episcopul Huşilor, dar după eşecul acestei încercări, în ţinut au fost trimise trupele militare. Imperiul Otoman a pierdut războiul din 1768-1774, dar conform condiţiilor de pace, care au fost determinate de relaţiile internaţionale, Moldova a fost retrocedată Turciei, îmbunătăţindu-i într-o măsură situaţia principatului în componenţa Imperiului Otoman.\n\nÎn lupta dintre aceste două puteri, moldovenii sperau să se folosească de momentul de a se elibera de sub jugul secular turcesc. Următorul război ruso-turc din anii 1787-1791 a întărit şi mai mult aceste speranţe ale poporului moldovenesc. Mulţi din moldoveni se adresau cu scrisori la guvernul rus cerând ajutoare. Ispravnicul ţinutului Soroca Vasilache Apostol îi scrie lui P. A. Rumeanţev: “… boierii mari şi mici şi săracul popor moldovenesc sânt gata să fie întru totul de folos Rusiei… deoarece Moldova va ajunge la pierzanie din cauza barbarilor şi turcilor păgâni. Vă rugăm cu lacrimi în ochi, eliberaţi-ne de necredincioşi…” \n\n Luptând împotriva Turciei, Rusia se străduia mereu să folosească forţele fizice şi materiale ale principatelor dunărene. O bună parte din populaţie era atrasă în aceste războaie ca voluntari. Târgoveţii din Soroca, Code şi Grigore, nu odată îndeplineau misiunea de angajare a voluntarilor în armata rusă, făcând-o din porunca fostului vice-consul rus Selunschi. \n\n Din ordinul comandantului suprem rus, familiile voluntarilor care făceau serviciul militar în armata rusă erau scutite de toate prestaţiile şi de impozite, eliberându-se atestate speciale – salvogvardia. Oare nu acesta a fost acel motiv, că mii de ţărani moldoveni, munteni se înrolau în detaşamentele de voluntari care activau în componenţa armatei ruse. \n\n În toamna anului 1787 “căpitanul Petraşcan Opincă” în fruntea unui detaşament de voluntari a trecut Nistrul la Soroca şi s-a unit cu armata rusă. El a anunţat autorităţile militare ruse, că mulţi sânt gata să-i urmeze exemplu. Detaşamentul lui P. Opincă n-a fost trecut în componenţa oştirilor, el îndeplinea diferite misiuni de luptă – punea la dispoziţie călăuze, strângea informaţii despre forţele inamice din sectorul Chişinău – Orhei, dobândea limbi. \n\n In luna august la Chişinău sosise un nou serdar (comandant al oştirilor moldoveneşti de grăniceri) numit de domn, însă în curând a fost capturat de detaşamentul lui Opincă şi trimis la statul major al armatei ruse. Tot atunci la 27 august 1788 detaşamentul lui Patraşcanu Opincă şi a lui Piperca au distrus detaşamentul turc, dislocat la Chişinău. \n\n Pentru stăruinţă şi vitejie comandantul de armată P. A. Rumeanţev l-a ridicat pe P. Opincă la gradul de căpitan. În 1788 la nordul Moldovei activau detaşamentele vice-consulului I. Selunschi (380 oameni), a căpitanului Iordache Hîrjău (57 oameni), secund-maiorului Gheorghii Chirjev (100 oameni). \n\n Încă înainte de a întra pe teritoriul Moldovei comandamentul rus trimite în Moldova un detaşament de voluntari şi cazaci sub comanda lui Afanasii Gurjii. Chiar îndată cum au trecut Nistrul la detaşamentul lui s-au alăturat 100 oameni, iar căpitanii lui Gheorghe Crestenov şi Pavel Alexandrovici numai în împrejurimile Sorocii au recrutat 60 de oameni voluntari. Organizarea detaşamentelor de voluntari se poruncea boierilor moldoveni, căpitanilor de arnăuţi foştilor voluntari din rândul gospodarilor şi care aveau surse materiale. Lor li se eliberau documente cu dreptul de a recruta. Aşa căpitanul de arnăuţi Gheorghe Crestenov îl anunţa pe P. A. Rumeanţev, că el “singur îi întreţine la asistenţa lui”, iar cum unii nu aveau caii lor şi arme, atunci el singur le-a cumpărat din resursele lui. \n\n În mai 1788 comandamentul armatei Ucrainene termina pregătirile pentru forţarea râului Nistru. Detaşamentele de cazaci şi voluntari inundă raioanele de hotar ale Moldovei. Atunci, în mai 1788, arnăuţii căpitanului Iordache Hîrjău care au activat în decursul întregului an în ţinutul Soroca, distrug în cetatea de scaun a ţinutului un detaşament turcesc. În urma acestei operaţii militare au luat prizonieri 14 turci, care au fost trimişi la statul major al lui Camenschi. \n\n La 13 iunie 1788 forţele armate ruse, diviziile lui I. K. Elipt şi M. F. Camenschi, trec Nistrul la Coşniţa-Vasilcău. Divizia lui Elimpt s-a aşezat în satul Şuri, ţinutul Soroca. Corpul principal de armată împreună cu statul major P. A. Rumeanţev trec râul Nistru la Movilău – Otaci. La trecerea armatei ruse pe teritoriul principatului Moldova ofiţerii se foloseau de ajutorul populaţiei băştinaşe: ţărani, boieri, mazili, târgoveţi. Mulţi din ei lucrau ca călăuză şi traducători. Ţăranul Simion Danilov era călăuză în armata condusă de generalul-maior Berdiaev, iar Arsenii Hersoha din Hristici era călăuză în armata ucraineană. \n\n Populaţia ţinutului Soroca era recrutată la diferite munci. Mii de ţărani moldoveni cu boii şi căruţele lor participau la transportarea încărcăturilor militare, la repararea drumurilor, podurilor şi a multor altor lucrări. \n\n În acel timp în armata rusă erau la 4000 de boi de tracţiune din care 2.000 din Moldova. Sunt cumpăraţi boi în Polonia şi Ucraina. În acelaşi timp Divanul ţării i-a fost dată însărcinarea de a strânge cât se poate mai mult care, căruţe. 300 de care au fost adunate în ţinutul Soroca. Cu ajutorul carelor spitalul militar din Călăraş a fost mutat la Soroca. \n\n Necătând la participarea ţăranilor în războiul ruso-turc din 1787-1791, la faptul că pe umerii lor apăsau greutăţile războiului, ei mai erau supuşi samovolniciilor şi jafurilor boierilor. \n\n În adresarea lor de la 25 octombrie 1788 semnată de trei căpitani şi 59 de voluntari ce-şi făceau serviciul în divizia a 4, se spune că ispravnicii din ţinutele Soroca, Orhei, Chişinău şi Iaşi strângând dijma din satele ţinutelor strâng şi de la familiile voluntarilor, necătând la faptul că capul familiei lupta în componenţa armatei ruse. \n\n Din ţinutul Soroca mereu soseau la Divan informaţii că însăşi voluntarii nu permiteau ţăranilor să-şi îndeplinească îndatoririle faţă de zemstvă. \n\n Samovolniciile boierilor ajung la un aşa nivel că într-un şir de sate – Napadova, Cotiujeni, Lomanova, Goreşti, Phoarne, Zahorno, Japca, Miguleni şi altele – ţăranii se declaraseră voluntari. Ispravnicii comunicau că mişcarea de voluntari a luat un aşa avânt, că toţi le urmează exemplu, văzând în aceasta o salvare de plata impozitelor.\n\nCitește începutul AICI . Va urma. \n\n Nicolae Bulat, fragment din cartea Județul Soroca: file de istorie (Editura ARC, 2000) publicat cu permisiunea familiei autorului și editurii.",
    "metadata": {
      "original_file": "Observatorul_0108.html"
    }
  },
  {
    "title": "Tinerii din Soroca sunt invitați la cursuri gratuite, unde pot descoperi imprimarea 3D, Sistemele Embedded, mașina de cusut digitală sau tăierea cu laserul",
    "content": "Dacă ai între 14 și 25 de ani, ești pasionat(ă) de tehnologie și inovație, și dorești să-ți dezvolți abilitățile digitale, atunci te invităm să te înscrii la cursurile gratuite, oferite de Fundația Orange Moldova, în incinta celor 4 ateliere FabLab din Moldova.\n\nFabLab este un program de formare în domeniul producției digitale, care integrează cunoștințe STEAM (Știință, Tehnologie, Inginerie, Artă și Matematică) și promovează dezvoltarea interdisciplinară prin patru module de învățare esențiale: Imprimare 3D, Sisteme Embedded, Mașina de cusut digitală și Tăiere Laser/Gestionarea unui tăietor de vinil.\n\nPrin intermediul acestor module, ai ocazia să-ți dezvolți propriile proiecte, de la etapa de design până la producerea propriu-zisă, cum ar fi corpuri de iluminat inteligente, logo-uri pe placaj sau suvenire produse la imprimante 3D. Programul FabLab nu doar îți îmbogățește cunoștințele tehnice, dar și te pregătește pentru viitoarea carieră în domeniul STEAM.\n\nDetalii despre curs: Programul FabLab se va desfășura în perioada 29 iulie – 25 noiembrie 2024, în 9 iterații. Cursul integral cuprinde 4 module, cu o durată totală de 24 ore de studii și un grafic prestabilit în fiecare atelier FabLab (Chișinău, Orhei, Sângerei și Soroca), la Soroca acesta se află la Incubatorul de Afaceri: Modulele includ: \n\n Imprimare 3D – Inițierea în operarea și exploatarea corectă a unei imprimante 3D \n\n Sisteme Embedded – Inițierea în dezvoltarea aplicațiilor cu dispozitive încorporate \n\n Mașina de cusut digitală – Operarea și exploatarea utilajelor de cusut \n\n Tăiere Laser/Gestionarea unui tăietor de vinil – Operarea și exploatarea corectă a CO2 CNC Laser și tăietor de vinil\n\nProgramul este realizat absolut gratuit și este predat în limba română. La finalul programului, vei avea posibilitatea să participi, împreună cu echipa ta, la o competiție a proiectelor create în cadrul atelierelor de manufactură digitală și cele mai creative și inventive lucrări vor fi premiate.\n\nLocația cursului: Atelierele de manufactură digitală vor avea loc în format offline, cu participarea a circa 7-15 tineri la Incubatorul de Afaceri din Soroca, str. Mihail Kogălniceanu, 9. Pe parcursul sesiunilor, participanții vor fi instruiți, ghidați și asistați în activitățile practice de către formatorii FabLab.\n\nProcedura de aplicare: Pentru a te înregistra, accesează formularul de înscriere și selectează locația și timpul potrivit pentru studii: https://forms.gle/ewZcnnaiqEtXYVsYA .\n\nProgramul FabLab este realizat cu suportul financiar al Fundației Orange Moldova și implementat de TEKEDU.",
    "metadata": {
      "original_file": "Observatorul_0221.html"
    }
  },
  {
    "title": "În satul Balinți a fost sfințit un izvor reparat și amenajat în cadrul Programului Național ”Satul European Expres” / GALERIE FOTO",
    "content": "Un eveniment important s-a petrecut la 10 mai în satul Balinți, comuna Iarova: Sfințirea sursei de apă ce alimentează satul de pe loc și cele din împrejurime. La acest eveniment s-au adunat mai mulți locuitori din sat care nu mai țin minte astfel de momente evidențiate ca acesta.\n\nA fost prezent primarul Comunei Iarova datorită căruia s-a realizat acest proiect și care a bucurat lumea cu rezultatele bune a analizei de apă luată din izvor. Acum putem zice cu încredere că avem o carte de vizită a satului incomparabilă! Avem o comoară fără preț!\n\nLucrarea a fost executată în cadrul Programului Național ”Satul European Expres”, bugetul fiind de 454758 lei din cadrul Fondului Național pentru Dezvoltare Regională și Locală. \n\n Vera Zaremba, bibliotecară",
    "metadata": {
      "original_file": "Observatorul_0364.html"
    }
  },
  {
    "title": "Ștefan cel Mare și Sfânt comemorat la Soroca: Un omagiu adus voievodului Moldovei / VIDEO",
    "content": "Astăzi, 2 iulie, la Soroca s-a desfășurat o ceremonie solemnă dedicată comemorării lui Ștefan cel Mare și Sfânt, voievodul care a condus Moldova între anii 1457 și 1504. Evenimentul a început cu depunerea de flori la monumentul marelui domnitor, situat în centrul orașului, un gest de respect adus de conducerea raionului și a municipiului.\n\nApoi, la Cetatea Soroca, un sobor de preoți condus de Preasfințitul Ioan, Episcop de Soroca și Drochia, Vicar al Mitropoliei Chișinăului și a Întregii Moldove, a oficiat un serviciu divin, aducând un omagiu spiritual celui considerat un adevărat apărător al creștinătății. După ceremonia religioasă, evenimentul a continuat cu un spectacol organizat de Secția Cultură și Turism a municipiului Soroca.\n\nSpectacolul a inclus momente artistice, evocând viața și faptele lui Ștefan cel Mare, subliniind astfel, rolul său de lider militar și protector al creștinismului.\n\nAmintim că acum 520 de ani, pe 2 iulie 1504, la vârsta de 71 de ani, Ștefan cel Mare și Sfânt se stinge din viață, iar Moldova pierde unul dintre cei mai mari domnitori ai săi.",
    "metadata": {
      "original_file": "Observatorul_0237.html"
    }
  },
  {
    "title": "FOTOGRAFIA ZILEI: „Stradă periculoasă” în dealul Sorocii",
    "content": "Ai fotografiat ceva deosebit și vrei ca imaginea să fie apreciată de cât mai multă lume? Ai surprins cu telefonul o problemă și vrei ca autoritățile să afle de ea? Atunci rubrica FOTOGRAFIA ZILEI de pe www.observatorul.md este locul perfect pentru imaginea ta. Trimite-ne imaginea ta pe facebook.com/observatorul.md și descrie când, unde și în ce context a fost făcută, iar noi vom avea grijă să o promovăm ca să ajungă la cât mai mulți oameni.",
    "metadata": {
      "original_file": "Observatorul_0372.html"
    }
  },
  {
    "title": "Reparația capitală a grădiniței „Calina” din Soroca continuă în cadrul proiectului de revitalizare urbană",
    "content": "La Soroca, reparația capitală a Instituției de Educație Timpurie „Calina” este în plină desfășurare, în cadrul unui proiect de revitalizare urbană finanțată de Fondul Național pentru Dezvoltare Regională și Locală. Proiectul este implementat de Agenția de Dezvoltare Regională (ADR) Nord. \n\n\n\nÎn prezent, lucrările se concentrează pe termoizolarea pereților clădirii, pe o suprafață de 1200 mp, și pe renovarea interioară a instituției. Până acum, a fost finalizată reconstrucția acoperișului pe o suprafață de 520 mp, instalandu-se 90 de panouri fotovoltaice, care vor reduce costurile de întreținere, contribuind la un mediu mai curat.",
    "metadata": {
      "original_file": "Observatorul_0149.html"
    }
  },
  {
    "title": "Deschiderea Taberei de odihnă “La Dumbravă”: Zece zile de bucurie și aventură pentru copii / VIDEO",
    "content": "Astăzi, în satul Volovița din raionul Soroca, a fost deschis primul tur al Taberei de odihnă pentru copii “La Dumbravă”.\n\n300 de copiii se vor odihni timp de 10 zile, având în program activități sportive, ateliere de creație, excursii și discotecă. Administrația taberei atrage o deosebită atenție siguranței și confortului copiilor. Personalul taberei include în afară de educatori și personal medical, care este pregătit să intervină în orice situație de urgență.\n\nAstfel, deschiderea taberei de odihnă “La Dumbravă” marchează începutul unui sezon plin de bucurii și amintiri frumoase pentru copiii din Raionul Soroca.",
    "metadata": {
      "original_file": "Observatorul_0260.html"
    }
  },
  {
    "title": "Maria Stepanyants: „Copilăria a fost modestă, dar fericită”",
    "content": "Copilăria a fost modestă, dar fericită. Alături de părinți (ambii activau în oraș și nu au plecat peste hotare la muncă) și desigur alături de prieteni cu care noi singuri ne organizam activități de joacă, divertisment, uneori chiar competiții.\n\nTradițional primăvara plecam pe jos de la Rublenița în pădurea Jeloboc la cules ghiocei… desigur că plimbarea era mai importantă. De aici și dorința de a călători și petrece timpul activ. O altă motivație în clasa a 5-a fost să învăț că trebuie să depun mai mult efort și o fac în continuu de atunci (acum sunt la ultima treaptă de studiu din nivelul nostru educațional). \n\n Maria Stepanyants, profesoară\n\nP.S.: De Ziua Internațională a Copiilor am propus maturilor să ne vorbească despre visele din copilărie realizate peste ani și cum a fost calea spre ele. Află aici și alte vise realizate, ce pot servi ca model pentru mulți dintre noi.",
    "metadata": {
      "original_file": "Observatorul_0325.html"
    }
  },
  {
    "title": "Amendat pentru că l-a înjurat pe un polițist de hramul satului",
    "content": "În această săptămână Judecătoria Soroca a publicat sentința pentru un caz când un bărbat din satul Rublenița, fiind în stare de ebrietate, a insultat polițistul care se afla la fața locului pentru a păstra ordinea publică. Totul s-a întâmplat în seara zilei de 19 septembrie, după ora 21:00, când cetățeanul se afla în centrul satului și l-a înjurat pe omul legii.\n\nVinovatul a recunoscut faptele, și a menționat că în timp ce era în fața căminului cultural al satului Rublenița, polițistul i-a făcut observație, iar el a răspuns cu cuvinte necenzurate. Acţiunile acestuia au fost încadrate conform art. 353 alin. (1) Cod contravenţional şi anume “Ultragierea colaboratorului organelor de ocrotire a normelor de drept, adică jignirea premeditată a onoarei şi demnităţii angajatului cu statut special al Ministerului Afacerilor Interne”.\n\nJudecătorul i-a stabilit o sancțiune sub formă de amendă în mărime de 10 unităţi convenţionale, adică 500 de lei.",
    "metadata": {
      "original_file": "Observatorul_0098.html"
    }
  },
  {
    "title": "Surprize de la micuți pentru bunici la Grădinița Prichindel din Soroca / VIDEO / GALERIE FOTO",
    "content": "Astăzi, Grădinița Nr. 1 Prichindel din municipiul Soroca a fost gazda unei sărbători de neuitat, dedicată celor mai dragi oaspeți – bunicii. Evenimentul a adus bucurie și emoții în sufletele celor prezenți, oferind o zi plină de surprize și amintiri prețioase.\n\nÎncă de la primele ore ale dimineții, sala festivă a fost decorată cu flori de toamnă și frunze multicolore, reflectând frumusețea sezonului și creativitatea copiilor. Atmosfera a fost una caldă și primitoare, iar fiecare detaliu a fost pregătit cu grijă pentru a le oferi bunicilor o experiență de neuitat. Micuții au cântat, au dansat și au recitat poezii dedicate bunicilor.",
    "metadata": {
      "original_file": "Observatorul_0132.html"
    }
  },
  {
    "title": "File din istoria Colegiului Tehnic-Agricol din Soroca",
    "content": "1901 – Primăria or. Soroca şi Zemstva judeţului a intervenit către Ministerul \n\n Instrucţiunii Publice al Imperiului rus pentru fondarea în or. Soroca a unui liceu \n\n de băieţi, întreţinut de stat, oraş şi Zemstva judeţului; \n\n 5 februarie 1907 – Ministerul Imperial al Instrucţiunii Publice, prin ordinul nr. \n\n 696, a aprobat înfiinţarea în or. Soroca a Şcolii Secundare Tehnice Agricole; \n\n 8 septembrie 1907 – a fost deschisă Şcoala Secundară Tehnică Agricolă din or. \n\n Soroca; \n\n 15 februarie 1908 – Comisia financiară a Consiliului Suprem Imperial hotărăște \n\n de a finanţa, din contul statului, deschiderea şi întreţinerea Școlii Medii (Liceu) \n\n Tehnice-Agricole din Soroca, începând cu 1 iulie 1908; \n\n 3 iulie 1908 – Duma de Stat şi Consiliul Suprem Imperial, iau decizia de a deschide \n\n la Soroca Şcoala Medie(Liceu) Tehnică-Agricolă, ca o şcoală medie de meserii. \n\n – Suma totală de cheltuieli pentru întreţinerea Școlii Tehnice-Agricole, în anul de \n\n studii 1907-1908 s-a estimat la 11. 326 ruble. Elevilor le-au fost acordate ajutoare \n\n materiale, iar cei mai săraci au fost scutiţi de taxa de studii pe anul 1907. \n\n – În noul an de învăţământ 1908-1909 Şcoala nu mai este sub patronatul Zemstvei \n\n Soroca şi Dumei orăşeneşti, ea devenind o instituţie de stat cu 4 clase. \n\n Deschiderea Şcolii Medii Tehnice-Agricole, la Soroca, avea să joace un rol important \n\n în dezvoltarea agriculturii în judeţul Soroca şi în întreaga gubernie Basarabia. \n\n Necesitatea întroducerii unor noi culturi agricole, soiuri de porumb, de \n\n grâu, floarea-soarelui, cerea noi specialişti, cu cunoştinţe agricole, care puteau fi \n\n pregătiți în cadrul Şcolii Tehnice-Agricole din Soroca. După absolvirea instituţiei, \n\n elevii primeau titlul de „Tehnician” la specialitatea respectivă, iar absolvenţii \n\n şcolii inferioare de meserii obţineau titlul de „calfă”. Absolvenţii care doreau să \n\n urmeze alte specialităţi, trebuiau să susțină examenele de diferenţă. Prin avizul \n\n nr. 1437, Consiliul Permanent al Instrucţiunii, a confirmat că absolvenţii Liceului \n\n Tehnic Agricol din Soroca îşi pot continua studiile la secţiile speciale electrotehnice \n\n şi tehnologice ale Universităţii de profil din România.\n\nPERIOADA 1918-1940 \n\n În perioada interbelică (1918-1940), Liceul Tehnic Agricol din Soroca nu se limita \n\n la pregătirea agronomilor, dar, în acelaşi timp, îi învaţă pe elevi să poată repara diverse \n\n maşini agricole. Secţia tehnică pregătea specialişti pentru industriile anexe ale \n\n agriculturii, îi familiariza, chiar din cursul secundar, cu toate domeniile chimiei, îi \n\n învăţa să facă diverse lucrări de laborator, în ateliere elevii învăţau prelucrarea fierului, \n\n lemnului, turnătoria şi construcţia diferitelor maşini. Din momentul înfiinţării \n\n şi până în anul 1927 au absolvit liceul 180 elevi.\n\nPERIOADA 1940-1941 \n\n În urma anexării Basarabiei din 28 iulie 1940 (URSS) Liceul Tehnic din Soroca \n\n a fost supus reorganizării, în baza lui fiind înfiinţat Tehnicumul de Mecanizare a \n\n Gospodăriei Săteşti cu două secţii – Mecanizare şi Agrochimie, care a fost închis \n\n pe 22 iunie 1941, odată cu începerea războiului.\n\nPERIOADA 1941-1944 \n\n Între anii 1941 – 1944 (Statul Român), Tehnicumul devine din nou Liceu Tehnic \n\n Agricol, dar numai pentru 3 ani. În această perioadă scurtă el se afirmă din nou, \n\n ca o puternică instituţie ştiinţifică-educativă din România.\n\nPERIOADA 1944-1992 \n\n 1944 – odată cu reinstalarea puterii sovietice, Liceul Tehnic Agricol, este transformat \n\n în Tehnicum de Mecanizare și Electrificare a Gospodăriei Săteşti; \n\n 26 mai, 1961- crearea Sovhozului Tehnicum de Mecanizare şi Electrificare a \n\n Agriculturii, prin Dispoziţia Consiliului de Miniştri nr. 454, şi ordinul Ministerului \n\n Gospodăriei săteşti al RSSM nr.184 din 12 iunie, 1961, în baza sovhozului \n\n „Progres” şi a Tehnicumului de Mecanizare şi Electrificare a Gospodăriei săteşti, \n\n Soroca.\n\nPERIOADA 1992 – PREZENT \n\n 1992 – fondarea Colegiului Tehnic Agricol din Soroca, prin Hotărârea Guvernului \n\n RM nr.415; ordinul Ministerului Agriculturii şi Industriei Alimentare al RM \n\n nr.124 din 26 iunie 1992. \n\n 1999 – colegiul devine instituţie finanţată din bugetul republican, fiind afiliat la \n\n Universitatea Agrară de Stat din Moldova (UASM)ca instituție de învățământ \n\n superior de scurtă durată. Atunci i s-au atribuit 79 ha de pământ arabil, pe teritoriul \n\n comunei Zastânca şi 9,8 ha în intravelanul mun. Soroca. \n\n 2004 – în temeiul Hotărârii Guvernului RM nr.1551 şi ordinului Ministerului \n\n Agriculturii şi Industriei Alimentare al RM nr.52 din 16 martie, 2004 – Colegiul, \n\n ca instituţie de învăţământ superior de scurtă durată, s-a reorganizat în instituţie \n\n de învăţămîât mediu de specialitate. \n\n 2005 – Colegiul Tehnic Agricol din Soroca a fost acreditat cu brio la toate cele 4 \n\n specialități: Mecanizarea Agriculturii, Electrificarea Agriculturii, Electromecanica, \n\n Mașini și aparate electrice de uz casnic. \n\n 2014 – Colegiului Tehnic Agricol din Soroca i se atribuie statutul de „Instituția \n\n Publică Colegiul Tehnic Agricol din Soroca (IPCTAS).\n\nCONDUCEREA COLEGIULUI \n\n în diferite perioade istorice în fruntea instituției s-au aflat personalități marcante în domeniu, cu studii superioare și stagii peste hotare. Șirul începe cu Veaceslav Crusciov (1907-1917), I. Candiani (1924-1930), M. Marcu (1931-1937, 1939-1940), N. Cojocaru (1937-1939, 1941-1943), C. Voinea (1943-1944), I. Erfeev (1948-1955), V. Vlasov (1957-1960), L. Rjepețchi (1960-1961), Gh. Crudu (1961-1968), V. Cornev (1968-1974), A. Doba (1974-1982), A. Corabliov (1982-1989), N. Braniște (1989-1998). În prezent director este Constantin Nesterenco.\n\nABSOLVENȚI \n\n Pe parcursul anilor de activitate instituția a pregătit Peste 34. 000 de specialişti, prin învăţământul cu frecvenţa la zi şi frecvenţă redusă. Colegiul se mândreşte cu absolvenţii săi, care și-au continuat studiile, devenind personalități utile societății și statului nostru (savanți, profesori, directori de întreprinderi, manageri, jurişti, funcţionari publici etc): Andrei Grigoraş – Erou al Muncii, Drochia; Andrei Usatîi – Erou al Muncii, Floreşti; Dumitru Moţpan – expreşedinte al Parlamentului RM; Nicolae Oleinic – ex.vice prim-ministru RM; Constantin Şerepitco şi Igor Cebotari – veterani ai războiului de pe Nistru, distinşi cu Ordinul „ Ştefan cel Mare”; Constantin Munteanu – scriitor; Vitalii Postolatii – academician; \n\n Tudor Ambros – profesor universitar, UTM; Gheorghe Popovici – profesor universitar, UTM; Tudor Earhan – doctor habilitat, UASM; Aurel Marinciuc – profesor universitar, UTM; Vladimir Serbin – conf. univ., UASM; Ion Vidraşco – conf. univ.; Vladimir Deren – Conf.univ.,UASM; Pavel Cebotari – manager S.A. „Oclanda Agro”; Vasile Sochircă – manager „VIS Agromag”; Victor Spinei – şef, PM Soroca; Vadim Sîrghi – şef, SEDP Soroca, doctor în ştiinţe; Rodion Ghilas – şef, SEET, Soroca; Gavril Ghilas – şef, PR, Soroca; Profir Valuţa– primar de Bădiceni; Cozma Ursachi – primar de Rubleniţa; Serghei Bric – primar de Stoicani; Anatolie Caldare – director „Hidroimpex”, consilier CM Soroca; Albert Malîș – consilier CM Soroca; Mihail Popovschi – ex primar de Soroca, consilier CM,CR; Constantin Volnițchi – director Sor TV, consilier CR; Leonid Zaharii – procuror, Soroca; Gheorghe Cojocaru – primar Vasilcău; Victor Micu – președinte CSJ; Petru Țurca – dir. fabrica materiale de construcție; Victor Jamba – dir. SA ,,DANA’’; Petru Garciu – manager „Agropiese’’; Sergiu Dragan – dir. „Ermo-Grup’’; F. Pilipețchi – manager SA ,,Debut-Sor ’’; Vlad Gheorghelaș – interpret de muzică populară, ș.a.",
    "metadata": {
      "original_file": "Observatorul_0427.html"
    }
  },
  {
    "title": "Andreea Ursu – fata care vede mai mult cu sufletul",
    "content": "Dragi utilizatori, continuăm să descoperim talentele noastre locale și să Vă prezentăm pasiunile consătenilor. De data aceasta Vă propunem să admirăm lucrările domnișoarei Andreea Ursu cu vârsta de 14 ani, elevă în clasa a VIII-a la Gimnaziul Racovăț .\n\nPovestea Andreei a devenit cunoscută pe larg acum doi ani, când familia sa a aflat cu tristețe despre o afecțiune care îi afectează vederea. De atunci copila ajutată de familie și susținută de oameni buni la suflet urmează tratamente. A suportat și două intervenții chirurgicale și luptă pentru a-și recăpăta văzul or, îi place foarte mult lumea plină de culori, natura, oamenii… După cum ne-a relatat mama Andreei, actualmente, frumusețea lumii înconjurătoarea fiica ei o vede doar la 30%, cât îi permite ochiul drept.\n\nCu toate acestea, Andreea este o mica luptătoare și greutățile cu care se confruntă nu au făcut-o să se lase de pasiunea ei – pictura. ” Am două pasiuni. Prima este împletitul creativ. Visam din copilărie să devin frizeriță și îmi place foarte multă să împletesc părul la fete , spune Andreea, le fac coafuri împletite verișoarelor mele și așa îmi dezvolt abilitățile ”.\n\nAltă pasiune este pictura. ” De mică desenez. Prima data desenam cu creionul simplu, însă acum nu-l văd, așa că folosesc culorile ” explică Andreea.\n\nBoala nu a demotivat-o, dimpotrivă, a făcut-o să încerce ceva nou. Acum Andreea desenează în culori acrilice și reproduce imagini sau peisaje din natură care o inspiră. Procesul îi aduce mare plăcere și o ajută să treacă timpul mai ușor când este singură acasă, spune Andreea. Și dacă anterior predominau culorile întunecate în lucrări, acum a început să picteze în culori mai deschise, mai vesele, observă mama ei bucuroasă.\n\nAndreea este de părere că fiecare copil trebuie să aibă o ocupație de suflet și să o dezvolte, dar să nu uite și de școală. Ea merge cu plăcere la lecții, mai cu seamă la obiectele preferate la care studiază cu drag: istoria, limba rusă, biologia.\n\nAmintim că expozițiile online sau în incinta bibliotecii Nr.1 sunt realizate pentru a descoperi și a promova ocupațiile și pasiunile frumoase ale consătenilor noștri, în cadrul serviciului ”Curcubeu pe raftul meu”.\n\nAnterior în cadrul serviciului au fost desfășurate expoziții de picturi în cristale și picturi pe numere (Olesea Cebotari), portrete în creion (Ana Șapșinschi), Icoane brodate (Natalia Bevza), gentuțe din mărgele (Tatiana Gușila), (lucrări din lemn (Nicolae Carp).\n\nVă încurajăm să ne împărtășiți pasiunea sau hobby-ul Dvs. ori să ne spuneți despre consătenii talentați și ocupațiile lor care merită a fi cunoscute în comunitate!",
    "metadata": {
      "original_file": "Observatorul_0077.html"
    }
  },
  {
    "title": "Incendiu la Dubna, vecinii au stins focul, un bărbat a fost transportat la spital",
    "content": "Un bărbat de 59 de ani a fost internat în spital după un incendiu izbucnit într-o locuință din satul Dubna, raionul Soroca. Conform Inspectoratului General pentru Situații de Urgență (IGSU), pompierii au fost alertați cu privire la incident marți, 3 septembrie.\n\nFlăcările au fost stinse de vecini, astfel încât intervenția salvatorilor nu a mai fost necesară.\n\n„Incendiul a afectat parțial bunurile dintr-o cameră a casei, cu o suprafață de 30 m². Proprietarul locuinței, un bărbat de 59 de ani, a suferit arsuri la mâini și față, fiind preluat de o ambulanță și transportat la spitalul raional”, se precizează în comunicatul IGSU.\n\nContactată de Observatorul de Nord , vicedirectoarea spitalului, Nina Spoială, a declarat că starea bărbatului este stabilă și acesta se află în afara oricărui pericol.",
    "metadata": {
      "original_file": "Observatorul_0165.html"
    }
  },
  {
    "title": "Meteo Soroca – 10 ianuarie 2025: cer variabil și temperaturi ușor mai scăzute",
    "content": "Astăzi, 10 ianuarie 2025, cerul în raionul Soroca va fi variabil, alternând între perioade însorite și momente acoperite de nori. Temperatura maximă prognozată este de +5°C, în timp ce minima va rămâne la 0°C.\n\nVântul va sufla din sud-est cu o viteză constantă de 9 km/h, menținând condițiile meteo stabile și fără rafale puternice. Umiditatea aerului se situează la 65%, asigurând un nivel de confort acceptabil pentru această perioadă a anului.\n\nRecomandăm locuitorilor să fie pregătiți pentru ușoare schimbări de temperatură pe parcursul zilei și să își adapteze îmbrăcămintea în funcție de momentele însorite sau mai reci. Fiți atenți la condițiile de drum dacă plecați la drum lung și bucurați-vă de o zi de iarnă calmă!",
    "metadata": {
      "original_file": "Observatorul_0020.html"
    }
  },
  {
    "title": "90 de puieți de stejar și salcâm au fost plantați în cadrul campaniei ”Generația pădurii'” / VIDEO",
    "content": "Au fost harnici astăzi și au plantat 30 puieți de stejar și 60 de puieți de salcâm la Cantonul nr.5 din satul Rublenița. Vorbim despre elevii de la cercul turistic „Descoperă Moldova” care activează în cadrul centrului de Creație pentru Elevi și Adolescenți ” Speranța”. Au primit material săditor, hârlețe și tot de ce au avut nevoie de la pădurarul Munteanu Corneliu. În felul acesta elevii soroceni s-au alăturat campaniei ”Generația pădurii”\n\nPrin această acțiune de plantare a puieților, elevii nu doar s-au implicat în îmbunătățirea mediului înconjurător, dar au transmis și un puternic mesaj către colegii lor, încurajându-i să adere și ei la acțiunea de înverzire a plaiului.\n\nCampania de plantare a arborilor este desfăşurată sub egida Președintelui Republicii Moldova. Anul trecut, prin Hotărâre de Guvern a fost aprobat Programul Naţional de Extindere şi Reabilitare a Pădurilor, cu un scop final de 145 000 ha de terenuri împădurite şi reabilitate, în perioada 2023-2032.\n\nPotrivit datelor Agenției ”Moldsilva”, Republica Moldova are o împădurire de aproximativ 11% din suprafața țării. Anual, în țara noastră se desfășoară două campanii de împădurire, primăvara și toamna – în preajma Zilei Naționale a Înverzirii Plaiului.\n\nReportaj video realizat în cadrul studioului pentru tineri MoJo, de la „Observatorul de Nord”, dacă vrei să faci parte din echipa noastră, ne poți scrie AICI .",
    "metadata": {
      "original_file": "Observatorul_0470.html"
    }
  },
  {
    "title": "Vremea la Soroca: Prognoza meteo pentru marți, 4 iunie 2024",
    "content": "Pentru ziua de azi, marți, 4 iunie, meteorologii anunță vreme instabilã, în partea a doua se prevăd înnorãri accentuate, averse, descãrcãri electrice, intensificãri de scurtã duratã ale vântului.\n\nTemperatura maximă în timpul zilei va atinge +27°C, iar temperatura minimă în timpul nopții va coborî la +16°C.",
    "metadata": {
      "original_file": "Observatorul_0309.html"
    }
  },
  {
    "title": "Râpa lui Bechir: O poveste sculptată în calcar",
    "content": "Orașul Soroca este locul unde timpul și istoria au lăsat urme adânci, scriind file de o copleșitoare frumusețe și unicitate. Pe măsură ce coborâți serpentina domoală, străjuită de arbori și arbuști, priveliștea dezvăluie treptat farmecul ascuns al acestui ținut. Crestele albe de cretă se înalță solitare spre cer, iar la poalele lor, asemenea unui găitan albastru, curge liniștit Nistrul. Vă puteți imagina că aceste locuri erau cândva acoperite de ape? În vremurile de demult, aici se afla o mare uriașă, numită Marea Sarmatică. Stâncile albe de cretă pe care le vedeți, asemănătoare unor cozoroace trase peste râpa lui Bechir, erau odinioară fundul acestei mări! Asta s-a întâmplat acum 5, 7 sau poate chiar 15 milioane de ani. Este un timp atât de îndepărtat încât chiar și savanții se încurcă în calcule!\n\nDin manualele de geografie aflăm că Marea Sarmatică avea o întindere impresionantă, acoperind o mare parte din teritoriile de astăzi ale Europei, inclusiv România, Bulgaria, Ucraina, Moldova, Rusia și până în Asia. Marea Sarmatică a existat aproximativ în aceeași perioadă în care s-au ridicat munții Carpați, Caucaz și Alpi. Și dacă astăzi frumusețea piscurilor montane ne încântă privirea, apele Mării Sarmatice au dispărut. De ce? \n\n Am rugat-o pe profesoara de geografie, Marina Andon Spinei, să ne dezlege acest mister.\n\n– Aici, în Râpa lui Bechir, găsim stânci de calcar care s-au format în perioada în care Marea Sarmatică era prezentă pe acest teritoriu. În acea vreme, zona avea o climă tropicală. Apropo, apa din Marea Sarmatică nu era atât de sărată ca cea a oceanelor, dar nu era nici complet dulce. Asta s-a întâmplat deoarece într-un moment, Marea Sarmatică s-a pomenit complet izolată de oceanul planetar și în ea au început să se verse fluvii care aduceau cantități însemnate de apă dulce. Viețuitoarele care trăiau aici includeau scoici, melci, crabi și alte crustacee care trăiau pe fundul mării, precum și specii de pești, balene mici și delfini.\n\n\n\n – Dar ce s-a întâmplat cu marea ? De ce a dispărut? \n\n – În urma mișcărilor tectonice, Marea Sarmatică s-a fragmentat în bazine mai mici, precum Marea Neagră și Marea Caspică. Când Marea Sarmatică s-a retras, multe dintre animalele marine nu au mai avut parte de mediul lor de viață și au murit. Astăzi, ceea ce vedem în Râpa lui Bechir sunt rămășițele acestor organisme, iar această zonă poate fi considerată un fel de „cimitir” al Mării Sarmatice.\n\n– Nu, dinozaurii nu mai existau în era geologică în care a existat Marea Sarmatică. Dinozaurii au dispărut mult mai devreme, în urmă cu aproximativ 66 de milioane de ani. Marea Sarmatică a existat mult mai târziu. În această perioadă, dinozaurii erau deja dispăruți de mult timp, iar fauna era reprezentată de mamifere, păsări, reptile și alte forme de viață marină și terestră.\n\n– Râpa lui Bechir este un loc cu un potențial extraordinar din perspectiva istorică și geologică, un adevărat laborator în aer liber. Acest sit oferă posibilitatea de a observa pe teren procesele geologice care au modelat suprafața planetei noastre, ne povestește doamna Andon Spinei. Elevii ar putea beneficia enorm de pe urma unor vizite de studiu la Râpa lui Bechir, mai ales atunci când învață despre erele geologice. Aici, ei pot vedea cu propriii ochi straturile de roci care s-au format în diverse perioade geologice.\n\nPână atunci însă, imaginația celor care poposesc pe aceste locuri se limitează, din păcate, la inscripții cu numele lor, gravate pe pereții, care alta data au fost viață…\n\nArticol realizat în cadrul proiectului Jurnaliștii Civici, de la „Observatorul de Nord”, dacă vrei să faci parte din echipa noastră, ne poți scrie AICI .",
    "metadata": {
      "original_file": "Observatorul_0173.html"
    }
  },
  {
    "title": "Împreună de 53 de ani: Ea mie mi-a plăcut și îmi place și acum… / VIDEO",
    "content": "La nunta lor, pe care au jucat-o în 1971, la Sămășcani, raionul Șoldănești au primit cadou și o pereche de hulubi. Această dar a dobândit o semnificație profundă în viața lor de familie. De-a lungul timpului, perechea de hulubi s-a transformat într-un simbol al căsnicii lor fericite.\n\nS-au cunoscut în perioada studenției și sunt împreună mai bine de 50 de ani. Vorbim despre cuplul Petru și Larisa Gori din Egoreni. Jumate de an s-au împotrivit părinții, ne povestește doamna Larisa, dar dacă ”a fost dat să fim unul pentru altul, împreună suntem și acum”.\n\nCei doi soți spun că au trecut peste provocările vieții datorită răbdării. Numai cu înțelegere poți merge înainte. Rodul iubirii le-a adus trei feciori, iar acum și nepoți.",
    "metadata": {
      "original_file": "Observatorul_0489.html"
    }
  },
  {
    "title": "Soroceni, votați și ajutați elevii de la liceul ,,Constantin Stere” să câștige 10 000 euro / VIDEO",
    "content": "Doi elevi de la liceul ”Constantin Stere” în cadrul FabLab Soroca, au dezvoltat o mână robotică, este vorba de Alexandru Babără și Artiom Onilov, elevi ai clasei a XII-a. Proiectul lor reprezintă o proteză robotică, o mână mecanică care face exact ce vrei tu.\n\nEste perfectă pentru sporturi care necesită mișcări bine coordonate, cum ar fi voleiul, canotajul, golful, sau schiul. Îi dai comanda folosindu-ți vocea. De exemplu, dacă joci tenis și vrei să tragi o minge, poți să spui: „Ține arcul! Trage!” și brațul robotizat va face exact asta pentru tine.\n\nProiectul a fost selectat în cadrul concursului ,,International Solidarity FabLabs Challenge”, organizat de Fundația Orange. Dacă devin învingători băieții au șansa să câștige de 10 000 euro, bani pe care îi vor folosi pentru dezvoltarea ideilor lor viitoare.\n\nTinerii povestesc că au lucrat asupra acestui proiect mult timp, au avut pe parcurs diferite idei, au analizat diferite prototipuri și au probat diferite modalități de a construi proteza robotică.\n\nDomnul Victor Ciuvaga, profesor de fizică la liceul ,,Constantin Stere” din Soroca, este persoana care încurajează și sprijină elevii în acest proiect.\n\n,,Ideea principală care încerc s-o educ în acești tineri este că proiectul nu trebuie să fie pur formal. Acest proiect trebuie să vină dintr-o problemă care o identificăm în ceea ce ne înconjoara în comunitatea în care trăim sau în țara în care trăim. Astfel, dacă identificăm o problemă, deja trebuie să venim cu o soluție. Cum rezolvăm această problemă? Deci, încerc să sensibilizez tinerii și să atragă atenție la acele probleme sociale care le avem în jurul nostru, iar mai departe, împreună cu ei, încercăm să dezvoltăm proiecte individuale sau să modernizăm unele proiecte care deja există pe piață”.\n\nPrecizăm, concursul presupune 3 premii, dintre care: Marele Premiu al Juriului, Premiul „Preferat” și Premiul Utilizatorilor de Web. Fiecare în valoare de 10 000 euro, oferind câștigătorilor oportunitatea de a-și materializa proiectele în realitate.\n\nPentru a susține tinerii și proiectul lor în cadrul competiției pentru premiul de 10 000 de euro, vă invit să accesați linkul de mai jos și să le oferiți votul vostru.\n• Primirea unui mesaj de confirmare a votului prin adresa de e-mail utilizată.",
    "metadata": {
      "original_file": "Observatorul_0466.html"
    }
  },
  {
    "title": "Seminar practic despre gestionarea inteligentă a terenurilor agricole la Colegiului Tehnic Agricol din Soroca / VIDEO",
    "content": "La 20 decembrie, elevii Colegiului Tehnic Agricol din Soroca, împreună cu agenții economici interesați, au participat la seminarul de instruire despre utilizarea aplicației IFarms, ce permite monitorizarea detaliată calității solului, particularităților acestuia și gestionarea proprietăților agricole: utilaj, depozite, culturi și chiar partenerii în afacere.\n\nFormatori au fost reprezentanții Euroalun SRL, Alexandr Perjan, administrator și expertul în digitalizare Petru Copacinschi, iar coordonator – șeful secției Instruire practică, Serghei Slutu. Proiectul respectiv este implementat datorită sprijinului din partea Guvernului Elveției şi OPTIM Project implementat de Helvetas Moldova.\n\nReportaj video realizat în cadrul proiectului Jurnaliștii Civici, de la „Observatorul de Nord”, dacă vrei să faci parte din echipa noastră, ne poți scrie AICI . \n\n Reporter: Mihaela Melnic",
    "metadata": {
      "original_file": "Observatorul_0036.html"
    }
  },
  {
    "title": "Vox: Mersul pe jos ne face mai sănătoși / VIDEO",
    "content": "Pe 15 octombrie, în toată lumea este sărbătorită Ziua Mondială a Mersului pe Jos, un eveniment care încurajează mișcarea pentru a avea un stil de viață sănătos. Mersul pe jos este una dintre cele mai simple metode de a avea grijă de sănătatea noastră. Nu costă nimic și poate fi practicat de oricine, indiferent de vârstă sau ocupație.\n\nPentru a înțelege cât de des merg oamenii din Soroca pe jos, am stat de vorbă cu câțiva dintre ei. Părerea generală este că mersul pe jos aduce multe beneficii pentru sănătate, iar mulți îl practică zilnic.\n\nUn domn ne-a spus: „Dimineața fac cam 15.000 de pași. După aceea, îmi beau cafeaua și fumez o țigară. Cred că toată lumea ar trebui să meargă pe jos cât de mult poate. Nu toți pot să alerge, dar mersul este pentru toată lumea, mai ales dimineața, chiar și doar câțiva pași.”.\n\nO doamnă ne-a împărtășit și ea rutina sa: „Merg mereu pe jos, e foarte bine pentru sănătate. Te simți mai bine și ai o stare bună. Cu rutiera merg doar când am ceva greu de dus. În rest, merg pe jos până la cetate sau la piață și înapoi până la Soroca Nouă.”\n\nO altă persoană ne-a povestit că „Întotdeauna mi-a plăcut să merg pe jos. Pe zi fac cam 10 kilometri și merg și cu bicicleta, câte 25 de kilometri zilnic, de la Egoreni până la Soroca. Chiar și la stadion mă duc pe jos. La vârsta mea, mersul pe jos este foarte sănătos.”.\n\nMersul pe jos aduce multe beneficii: îmbunătățește starea de sănătate, ajută la menținerea unei greutăți normale și reduce riscul de boli de inimă. Așadar, indiferent de vârstă, mișcarea ne poate face viața mai sănătoasă și mai fericită.",
    "metadata": {
      "original_file": "Observatorul_0124.html"
    }
  },
  {
    "title": "Simulări de accidente și incendii în Bădiceni / GALERIE FOTO",
    "content": "La 27 noiembrie 2024, pe teritoriul comunei Bădiceni au fost desfășurate aplicații de protecție civilă cu tematica: „Acțiunile organelor de conducere, cât și a formațiunilor protecției civile în caz de situații excepționale”.\n\nConform scenariului, pe teritoriul localității a avut loc un accident rutier cu victime în masă, iar într-o gospodărie s-a produs un incendiu. Toate formațiunile protecției civile din localitate au intervenit conform obligațiunilor. Persoanele afectate în urma accidentului rutier și a incendiului au primit asistența medicală necesară, fiind transportate la instituțiile medicale. Echipele de stingere a incendiilor și salvare au întreprins măsuri de stingere a incendiilor, salvarea oamenilor și a bunurilor materiale.\n\nÎn timpul lucrărilor de stingere a incendiului, o persoană necunoscută a încercat să sustragă un bun din locuință. Echipa de menținere a ordinii publice a intervenit, reținând și documentând persoana respectivă.\n\nTotodată, un incendiu a fost simulat în gimnaziul din localitate. Elevii și profesorii au demonstrat acțiunile lor în caz de incendiu, evacuându-se în timp record, conform planurilor de evacuare, fără incidente. La final, elevii au fost instruiți cu privire la respectarea regulilor de apărare împotriva incendiilor și au demonstrat folosirea stingătorului.\n\nEugeniu Doga, Șef al Serviciului prevenție al DSE Soroca: „Scopul acestor aplicații este de a verifica forțele și mijloacele din teritoriu, capabile de a face față în caz de pericol sau declanșare a unei situații excepționale”.",
    "metadata": {
      "original_file": "Observatorul_0061.html"
    }
  },
  {
    "title": "Comisia pentru Situații Excepționale din Soroca va examina daunele produse azi de vânt",
    "content": "Comisia Situații Excepționale din Soroca urmează să se întrunească astăzi pentru a examina daunele produse azi de vânt. Experții vor veni cu informații complete și probabil cu soluții pentru a preîntâmpina astfel de cazuri pe viitor.\n\nAmintim că la Soroca vântul de astăzi a scos din rădăcini copaci, a prăvălit garduri și a cauzat prăbușirea coloanelor de la intrarea în Parcul “Mihai Eminescu”. Din fericire nimeni nu a avut de suferit din cauza aceasta.",
    "metadata": {
      "original_file": "Observatorul_0431.html"
    }
  },
  {
    "title": "Vremea la Soroca: Prognoza meteo pentru luni, 27 mai 2024",
    "content": "Vă rugăm să introduceți adresa dvs. de e-mail aici Salvați numele meu, adresa de e-mail și site-ul web în acest browser pentru data viitoare i comentariu.\n\nAcest site folosește Akismet pentru a reduce spamul. Află cum sunt procesate datele comentariilor tale .",
    "metadata": {
      "original_file": "Observatorul_0348.html"
    }
  },
  {
    "title": "Vremea în Soroca: Prognoza meteo pentru luni, 10 iunie 2024",
    "content": "Astăzi, 10 iunie, în Soroca, temperaturile vor rămâne ridicate, cu maxime de 27 până la 30 de grade Celsius pe parcursul zilei și minime de 19 până la 22 de grade Celsius pe timpul nopții.\n\nÎn a doua parte a zilei, se anunță instabilitate atmosferică, cu posibile averse însoțite de descărcări electrice.",
    "metadata": {
      "original_file": "Observatorul_0295.html"
    }
  },
  {
    "title": "La Soroca are loc instruirea recenzorilor pentru recensământ",
    "content": "În perioada 8 aprilie – 7 iulie 2024, în Republica Moldova se va desfășura Recensământul Populației și Locuințelor . Apelul autorităților este ca cetățenii să coopereze cu recenzorii, să nu le fie frică să comunice date despre familiile și locuințele lor, despre membrii familiilor, deoarece datele colectate vor ajuta statul să elaboreze politici publice pentru următorii ani, care să aducă mai multă finanțare în anumite domenii sociale, să aloce finanțări mai consistente acolo unde, cu ajutorul răspunsurilor cetățenilor, se vor constata lacune și neajunsuri.\n\nPe parcursul mai multor zile la Soroca are loc instruirea persoanelor care vor fi antrenate în procesul de recensământ. Raisa Zabrian, șefa Direcției Statistică Soroca, afirmă: ,,La moment suntem în procesul de instruire a recenzorilor, a căror principală activitate va fi ieșirea în teren și contactarea față în față cu persoanele recenzate. Durata recensământului va fi de două luni. După aceea, va urma un post-recensământ de trei săptămâni, în care va fi formată o nouă grupă de recenzori și supervizori care vor verifica activitatea recenzorilor în teren. Aceștia vor fi selectați din alte sectoare ale raionului, nu din teritoriul în care au activat inițial.\n\nFiecare cetățean este obligat să participe la recensământul populației, deoarece este foarte important să cuprindem absolut toată populația pe care o avem în teren. Este esențial să aflăm care este situația actuală. Recensământul nu se referă doar la numărarea populației, ci și la aspecte legate de naționalitate, cetățenie, ocupație etc. În plus, acesta se vor solicita informații despre condițiile de trai : avem apă, avem baie, duș.”\n\nSvetlana Cojocaru, în calitate de supervizor, coordonează activitate a cinci recenzori din cinci localități și exprimă speranța că tot procesul va fi finalizat cu succes. Ea a declarat că în cadrul instruirilor au primit răspuns la mai multe întrebări care au apărut pe parcurs.\n\nAmintim, că recensământul are loc pe întreg teritoriul țării o dată la 10 ani și are drept scop numărarea populației, dar și acumularea unor informații cum ar fi apartenența etnică, religia, nivelul de educație sau angajarea în câmpul muncii. Acesta este al treilea recensământ din Republica Moldova: primul a avut loc în 2004, al doilea în 2014.",
    "metadata": {
      "original_file": "Observatorul_0446.html"
    }
  },
  {
    "title": "Sărbătorile de iarnă la Biblioteca Publică Nr. 1 Racovăț – o tradiție frumoasă păstrată cu sfințenie / VIDEO",
    "content": "A devenit o frumoasă tradiție ca în perioada sărbătorilor de iarnă și a Crăciunului, Biblioteca Publică Nr. 1 Racovăț să organizeze un eveniment cultural deosebit, dedicat sărbătorilor de iarnă și tradițiilor populare, creștinești.\n\nSub un cer de povești de iarnă, cei mai activi utilizatori ai bibliotecii au pregătit un program special, în care au fost reînviate frumoasele obiceiuri transmise din generație în generație. Cu toții s-au adunat în jurul focului simbolic al tradițiilor, iar alături de ei au fost mamele, bunicile, partenerii bibliotecii și Autoritățile Publice Locale, care, împreună, au contribuit la succesul acestui eveniment.\n\nBiblioteca a fost transformată într-un adevărat colț de basm de iarnă, în care decorul festiv a adus o atmosferă caldă și primitoare. Bradul de Crăciun, împodobit cu globuri strălucitoare și luminițe colorate, a fost punctul de atracție al încăperii, iar în jurul lui, compozițiile de iarnă, cu ramuri verzi și decor sclipitor, aduceau parfumul sărbătorii. Candela, cu lumina sa caldă și blândă, arunca o lumină feerică asupra încăperii, iar covorul frumos țesut adăugau un aer autentic, ca pe vremuri, când oamenii își primeau oaspeții cu bunătăți și ospitalitate. Colacii tradiționali și Crăciuneii, așezați pe mese alături de merele pentru colindători, evocau obiceiurile vechi ale Crăciunului. Această atmosferă de sărbătoare a fost completată de sunetul colindelor și al urărilor de bine.\n\nÎn cadrul activității, copiii și tinerii bibliotecii au adus în fața publicului momente emoționante de colind, urat, semănat și jocul caprei, dar și poezii minunate, toate dedicate Nașterii Domnului Iisus Hristos. Aceste tradiții au fost interpretate cu multă dăruire și emoție, aducând bucurie și lumină în sufletele celor prezenți. Cei mici au fost, de asemenea, răsplătiți cu cadouri din partea primarului, care a dorit să le aducă un zâmbet pe chipuri în acest sezon festiv.\n\nEste important să înțelegem că păstrarea tradițiilor este un act de respect față de trecutul nostru, dar și un dar pe care îl oferim celor care vor veni după noi. Biblioteca Publică Nr. 1 Racovăț joacă un rol deosebit în acest sens, fiind un spațiu viu de învățare și cunoaștere, unde tradițiile sunt onorate și păstrate cu grijă. Activitățile desfășurate de-a lungul anului, cum este și acest eveniment de iarnă, ne ajută să menținem legătura cu rădăcinile noastre și să transmitem mai departe valorile care definesc comunitatea noastră.\n\nÎn încheiere, Biblioteca Publică Nr. 1 Racovăț dorește tuturor celor care au participat la această minunată sărbătoare un Crăciun fericit și un An Nou plin de împliniri! Să păstrăm vie tradiția și să aducem în fiecare zi un strop de bucurie în inimile celor din jur. La mulți ani!",
    "metadata": {
      "original_file": "Observatorul_0016.html"
    }
  },
  {
    "title": "Acțiune de caritate organizată de Angelus Soroca / VIDEO",
    "content": "Astăzi, 3 martie, locuitorii municipiului Soroca au fost invitați la o activitate de caritate. Detaliile despre scopul acestui eveniment ni le-a oferit Nina Sicnițchi, asistent social ”Angelus Soroca”.\n\n-De fapt, este un târg de încălțăminte pentru copii. În cadrul acestui târg avem drept scop de a colecta o anumită sumă de bani pentru a fi donată unui pacient care se află la evidența noastră. ANGELUS Soroca este o asociație din oraș Soroca, care se ocupă cu îngrijiri paliative la domiciliu. Asta ar însemna că acordăm suport și medicamente pacienților de cancer și alte boli incurabile care nu se lecuiesc. Vreau să mulțumesc în primul rând Colegiului de Arte, care a dat curs și a venit cu partea artistică pentru copii. Școala de Arte la fel, este un partener de încredere, deoarece a delegat două fetițe care se vor ocupa de distracția copiilor. Direcția de Învățământ, s-a implicat foarte mult pentru a disemina și informa populația despre activitatea pe care astăzi o desfășurăm. Sperăm să fie una de succes, să aducem un impact pozitiv în comunitatea noastră.\n\nReportaj video realizat în cadrul studioului pentru tineri MoJo, de la „Observatorul de Nord”, dacă vrei să faci parte din echipa noastră, ne poți scrie AICI .",
    "metadata": {
      "original_file": "Observatorul_0503.html"
    }
  },
  {
    "title": "La Soroca se va desfășura Campionatul Raionului la Cros",
    "content": "La 29 septembrie 2024, municipiul Soroca va găzdui Campionatul Raionului la Cros, eveniment destinat popularizării sportului și promovării unui stil de viață activ în rândul tinerilor din raion. Campionatul se va desfășura la Stadionul „Vasilii Crudu”, începând cu ora 10:00, și este organizat de Serviciul Tineret și Sport din cadrul Consiliului Raional Soroca, în colaborare cu Școala Sportivă Raională și Agenția Teritorială Olimpică și Sportivă.\n\nConcurenții vor participa la probe de la 800 metri la 1500 metri, în funcție de categoria de vârstă, iar cei mai buni sportivi vor fi premiați cu medalii și premii în bani. Acest campionat este o oportunitate importantă pentru identificarea tinerelor talente sportive din raion.​",
    "metadata": {
      "original_file": "Observatorul_0153.html"
    }
  },
  {
    "title": "Dansul: O sursă de bucurie și împlinire pentru tinerii soroceni / VIDEO",
    "content": "Astăzi, de Ziua Mondială a Dansului, am avut ocazia să stau de vorbă cu mai mulți copii participanți la sărbătoarea acestei zile, discutând despre provocările repetițiilor și bucuriile concertelor. Micii artiști au împărtășit despre genurile de dans preferate, emoțiile victoriilor din cadrul competițiilor la care participă și bucuria câștigării trofeelor.\n\nPărinții, mulțumiți de prestația copiilor pe scenă, au relatat, la rândul lor, cum dansul a adus schimbări pozitive în comportamentul acestora, făcându-i mai responsabili și mai disciplinați. Mulți dintre ei consideră că dansul este o investiție valoroasă în dezvoltarea armonioasă a copiilor.\n\nSărbătoarea a continuat câteva ore, timp în care scena Palatului de Cultură s-a transformat într-un spectacol viu și colorat, prezentând o varietate de stiluri de dans.",
    "metadata": {
      "original_file": "Observatorul_0387.html"
    }
  },
  {
    "title": "Povestea satului Racovăț, câștigătoarea Concursului raional „Plaiul meu e o legendă”",
    "content": "Astăzi, în sala mică a Palatului de Cultură din Soroca, s-au desfășurat mai multe evenimente, printre care și finalizarea Concursului raional „Plaiul meu e o legendă”. Acest concurs a fost inițiat de doamna Tamara Coșciug, specialistă în Secția de Cultură și Turism, în colaborare cu Biblioteca Municipală „Mihail Sadoveanu” din Soroca.\n\nScopul Concursului raional „Plaiul meu e o legendă” a fost să evidențieze eforturile depuse pentru identificarea, conservarea și promovarea bogăției culturale a legendelor din zona noastră.\n\nPremiul I – Biblioteca publică Racovăț, bibliotecară – Efimia Sandu; \n\n Premiul II – Biblioteca publică Cosăuți, raionul Soroca, bibliotecar principal – Snejana Palanciuc; \n\n Premiul II – Biblioteca publică Dubna, bibliotecară – Tatiana Sochirca; \n\n Premiul III – Biblioteca publică Vărăncău, bibliotecară – Raisa Carauș; \n\n Premiul III – Biblioteca publică Vanțina, bibliotecară – Tamara Buzurniuc; \n\n Premiul III – Biblioteca publică Regina Maria, bibliotecară – Valentina Cebotari; \n\n Menţiuni: Biblioteca Municipală „Mihail Sadoveanu ” din mun. Soroca, bibliotecară – Sofia Sârbu; \n\n Biblioteca pentru copii „Steliana Grama” din mun. Soroca, bibliotecar principal – Maria Purice;\n\nAu fost oferite abonamente la Ziarul „Observatorul de Nord” pentru jumătatea a doua a anului 2024 la următoarele biblioteci și bibliotecari: \n\n Biblioteca publică Rudi, bibliotecar – Eugenia Orghian; \n\n Biblioteca publică Balinți, bibliotecar – Vera Zaremba; \n\n Biblioteca publică Volovița, bibliotecar – Elena Buruian;\n\nConcursul raional „Plaiul meu e o legendă” a reprezentat nu doar o competiție, ci și un efort amplu de păstrare și promovare a bogăției culturale și istorice locale, implicând bibliotecarii să fie cercetători și păstrători ai tradițiilor lăsate de strămoșii noștri.",
    "metadata": {
      "original_file": "Observatorul_0368.html"
    }
  },
  {
    "title": "Locuitorii a 18 sate din raionul Soroca vor beneficia de servicii medicale de urgență îmbunătățite",
    "content": "Astăzi, locuitorii a 18 sate din raionul Soroca au primit un motiv de bucurie: Punctul de Asistență Medicală Urgentă (PAMU) Bădiceni a fost inaugurat oficial, după ce a trecut printr-o reparație capitală și a fost dotat cu echipamente moderne. Această realizare promite servicii de urgență mai eficiente și condiții mai bune pentru personalul medical.\n\nPAMU Bădiceni, parte a Substației Soroca, este un punct cheie de intervenție medicală pentru locuitorii satelor Grigorăuca, Bădiceni, Dărcăuți, Mălcăuți, Sobari, Valea, Livezi, Cremenciug, Oclanda, Iarova, Balinți, Balinții Noi, Decebal, Slobozia Nouă, Niorcani, Tolocănești, Rudi și Visoca. Acesta a fost modernizat printr-o investiție de aproximativ cinci milioane de lei, finanțare oferită de Ministerul Sănătății, Compania Națională de Asigurări în Medicină și Centrul Național de Asistență Medicală Urgentă Prespitalicească.\n\nSediul renovat al PAMU Bădiceni, cu o suprafață de 189,6 metri pătrați, dispune de săli de alertă, spații pentru depozitarea medicamentelor, zone de odihnă pentru personal și un garaj modern, cu două boxe destinate ambulanțelor. Aceste îmbunătățiri nu doar că asigură un răspuns mai rapid și mai eficient în cazuri de urgență, dar și îmbunătățesc semnificativ condițiile de muncă pentru cei 13 angajați ai punctului.\n\nModernizarea PAMU Bădiceni reprezintă un pas important spre asigurarea unor servicii medicale de calitate pentru comunitatea locală. Locuitorii din cele 18 sate vor beneficia de intervenții mai rapide și mai eficiente, în timp ce personalul medical are acum condiții mai bune de muncă, ceea ce contribuie la îmbunătățirea generală a actului medical.",
    "metadata": {
      "original_file": "Observatorul_0041.html"
    }
  },
  {
    "title": "Vitalie și Natalia Drăgălin: o familie frumoasă la Direcția Situații Excepționale din Soroca",
    "content": "Vitalie și Natalia Drăgălin sunt un exemplu demn de urmat al unui echilibru între viața de familie și cea profesională. În calitate de soț și soție, ei își dedică timpul și energia creșterii și educației celor trei copii. În domeniul profesional, ei sunt colegi de serviciu, activând în cadrul Direcției Situații Excepționale din Soroca.\n\nVitalie, cu mai mulți ani în urmă, ați decis să deveniți salvator. Ce v-a motivat să alegeți această profesie?\n\n– Motivarea a fost altoită încă din copilărie, așa am fost educat de părinții mei, Timofei și Valentina, să fiu de ajutor oamenilor, să fiu săritor la nevoie, iar serviciul nostru are ca bază faptul de a ajuta și a salva.\n\nNatalia, dar dumneavoastră, cum ați început activitatea în cadrul Direcției Situații Excepționale?\n\n– Probabil, că din dorința de a ieși din zona de confort. La locul precedent de munca am avut relații foarte bune cu colegii, țin legătura și acum cu marea majoritate, dar am decis sa fac o schimbare și am aplicat la concurs. Susținerea din partea părinților și familiei a fost foarte importanta și prețuiesc mult acest fapt. Activez în calitate de ofițer superior în cadrul Serviciului Resurse Umane al DSE și sunt responsabilă de tot ce înseamnă gestionarea, completarea și menținerea evidenței informațiilor cu caracter personal și profesional ale angajaților DSE.\n\nNatalia, Vă mai amintiți de prima zi de lucru, care au fost emoțiile acelei zile ?\n\n– Prima zi de muncă nu o voi uita niciodată. Am avut mari neliniști legate de faptul că este un domeniu nou pentru mine, care presupune o mare responsabilitate. Mă întrebam cum voi reuși să învăț tot ce ține de activitatea de serviciu și, un aspect foarte important, cum mă voi integra în colectiv. Am avut, însă, parte de o primire bună din partea colectivului, ceea ce m-a ajutat enorm. Le sunt recunoscătoare colegilor mei pentru atitudinea pozitivă și prietenoasă. În activitatea de serviciu, am reușit să învăț multe lucruri, ghidată de mentori buni, care m-au ajutat să pășesc cu dreptul pe tărâmul profesional, fapt pentru care doresc să le mulțumesc.\n\n– În calitate de salvator activez de 16 ani. Experiența acumulată este destul de vastă și include mai multe activități, de la stingerea incendiilor, descarcerarea persoanelor blocate în autoturisme în urma accidentelor rutiere, până la lichidarea consecințelor calamităților naturale. Rezultatul final se datorează lucrului productiv în echipă, care este una consolidată, unde fiecare membru își cunoaște obligațiunile și deseori în procesul de lucru ne înțelegem doar prin mimică sau gesturi, ghidați de înaltul simț am datoriei, curaj și devotament.\n\nCunoaștem că în 2021 v-ați pensionat pentru stagiu atins, ce va determinat să continuați activitatea în domeniul salvării chiar și după pensionare?\n\n– În primul rând este vorba de factorul uman, fiindcă echipa alături de care activez o consider pe bună dreptate a doua familie. Ne cunoaștem destul de bine. Să continuu activitatea după pensionare am decis deoarece aveam o nostalgie după ritmul de viață, după profesie, colegi. A fost o perioadă când cu mari emoții auzeam sirena mașinii când mergeau băieții la intervenție și eu nu eram cu ei, mai ales când în serviciul era garda în care am activat.\n\nVă puteți aminti prima misiune de salvare la care ați participat ?\n\n– Prima intervenție la care am fost era un incendiu într-o casă de locuit. Emoții am avut de îngrijorare, în primul să ajungem cât mai curând, să lucrăm după un algoritm corect, să reușim să salvăm bunurile. A fost o misiune finisată cu succes și am reușit să lichidăm focarul înainte de a cuprinde alte odăi.\n\nCum se comportă de obicei oamenii atunci când se confruntă cu situații de urgență ?\n\n– Oamenii după cum sunt foarte diferiți respectiv și în situații de urgență se comportă diferit. În primul rând deseori ne ies în întâmpinare când e vorba de un sat, astfel ca să putem ajunge mai repede la locul destinat, se străduie să ne vină în ajutor, sentimente de disperare, panică, durere, sunt foarte recunoscători pentru meseria noastră ceea ce ne aduce mare satisfacție morală\n\nPuteți să ne povestiți detalii despre un caz de salvare care v-a marcat în mod special.\n\n– Fiecare intervenție lasă o urmă în suflet, dar despre un astfel de caz care m-a marcat în mod special pot spune descarcerarea unei persoane blocată în în autoturism în urma unui accident rutier. Alături de colegi am depus o muncă colosală, dar cel mai important a fost rezultatul că am reușit să salvăm victima.\n\nAu fost situații când din nefericire nu ați reușit să salvați o persoană ?\n\n– Nu avem cazuri în care să nu fi reușit să salvămpe cineva. Mereu muncim până la epuizare, doar ca finalul să aibă cât mai puține pagube.\n\nÎn cadrul activităților de salvare ați întâmpinat incidente neașteptate sau situații care v-au făcut să zâmbiți ?\n\n– Da, un exemplu este că am fost solicitați la un bloc cu 9 etaje precum că de pe acoperiș se vedea fum. Ne-am prezentat la fața locului echipați pentru intervenție, însă cândam urcat pe acoperiș am constatat că locatarii blocului făceau frigărui acolo. Au rămas surprinși de venirea noastră, dar important este că la fața locului au venit și alte servicii de intervenție (gaz, rețele electrice, ambulanța). Au stins focul, și-au cerut scuze și au renunțat la frigărui.\n\nSalvatorii au careva semne, superstiții când merg într-o misiune de salvare .\n\n– Când mergem în misiune nu avem superstiții, în schimb la intrarea în serviciu se consideră, că dacă lustruiești papucii numaidecât va fi ieșire la intervenție.",
    "metadata": {
      "original_file": "Observatorul_0411.html"
    }
  },
  {
    "title": "Ești din raionul Soroca și vrei să înveți gratuit o meserie practică ca să câștigi bani din termoizolarea clădirilor?",
    "content": "Vrei să înveți o meserie practică și să câștigi bani din termoizolarea clădirilor, contribuind în același timp la agenda de eficiență energetică a Republicii Moldova? Înscrie-te la cursul GRATUIT de ”Termoizolare a clădirilor”, organizat la Chișinău în perioada 4-15 noiembrie 2024!\n\nCerințe pentru participare:\n• Vârsta între 18 și 34 de ani.\n• Să locuiești în raionul Soroca, la Bălți, Chișinău sau în raioanele Edineț, Orhei ori Ungheni. \n\n Înscrie-te aici: https://t.ly/aJfA6 \n\n Termen limită pentru înscriere: 31 octombrie 2024 \n\n Pentru mai multe detalii accesați: https://anofm.md/ro/node/20816",
    "metadata": {
      "original_file": "Observatorul_0104.html"
    }
  },
  {
    "title": "Nistrul devine tot mai mare și la Soroca / VIDEO",
    "content": "În această săptămână Serviciul Hidrometeorologic de Stat a anunțat despre creșterea nivelului apei râului Nistru, cauzată de mărirea de scurtă durată a deversării apei din Lacul de Acumulare Dnestrovsk (Ucraina) pâna la 500 m3/s.\n\nȘi la Soroca acest fenomen este vizibil, fluviul a ieșit din albia sa firească, dar orașul nu este în pericol. O filmare cu drona, a soroceanului Andrei Catlabuga, a surprins situația din prezent. Secvențele video pot fi văzute AICI .",
    "metadata": {
      "original_file": "Observatorul_0391.html"
    }
  },
  {
    "title": "Ziua Internațională a Romilor sărbătorită la Soroca / VIDEO",
    "content": "Astăzi, în sala mică a Palatului de Cultură din Soroca a fost sărbătorită Ziua Internațională a Romilor. Evenimentul a fost organizat de Secția Cultură și Turism a Consiliului Raional Soroca în parteneriat cu Primăria municipiului Soroca. La eveniment au fost prezenți oficialități de nivel național și local.\n\nSărbătoarea a continuat cu un mini concert etnofolcloric care a fost prezentat de Ansamblul de dansuri „Soroceanca” de la Colegiul de Arte „Nicolae Botgros” din Soroca. Acesta a inclus cântece și dansuri ce reflectă bogăția folclorului etnic, tradițiile și specificul cultural al comunității rome.\n\nZiua Internațională a Romilor este sărbătorită pe 8 aprilie în fiecare an și marchează recunoașterea și promovarea culturii, istoriei și contribuțiilor comunității rome la diversitatea culturală și socială a lumii. Această zi are ca obiectiv principal sensibilizarea opiniei publice cu privire la drepturile și nevoile populației rome, combaterea stereotipurilor și discriminării, precum și promovarea integrării lor sociale și economice.\n\nOriginea acestei zile este legată de primul Congres Mondial al Romilor, care a avut loc în Londra în 1971 și a fost organizat de Comitetul Mondial al Romilor. De atunci, Ziua Internațională a Romilor a devenit un moment important pentru a atrage atenția asupra problemelor cu care se confruntă această comunitate și pentru a promova respectul și înțelegerea între diferitele grupuri etnice.\n\nÎn această zi, diverse evenimente și activități sunt organizate în întreaga lume pentru a celebra cultura și tradițiile romilor, pentru a evidenția contribuțiile lor la societate și pentru a aduce în discuție aspectele legate de drepturile omului și incluziunea socială a acestei comunități.",
    "metadata": {
      "original_file": "Observatorul_0407.html"
    }
  },
  {
    "title": "Povești din vremuri apuse: Depănarea filelor din trecut cu Iulia Stepanciuc din Regina Maria / VIDEO",
    "content": "„Cât de mult eu aș fi vrut, \n\n Să întorc a vremii roată, \n\n Să-ți mângâi părul cărunt, \n\n Cum a fost odată. \n\n Iartă-mă, eu am greșit, \n\n Nu ți-am spus cât te-am iubit”\n\nÎntr-o lume în care amintirile se pierd adesea în agitația cotidiană, există oameni care aleg să-și păstreze trecutul viu, transformându-l în artă. Doamna Iulia Stepanciuc din satul Regina Maria, o femeie cu suflet profund și talent rar, a găsit în poezie refugiul și calea de a înfrunta greutățile vieții. Într-un interviu marcat de sinceritate și emoție, ne-a deschis ușa către filele trecutului său. Prin fiecare vers, am descoperit o poveste ce împletește durerea cu frumusețea, arătând cum cuvintele pot deveni o punte între trecut și prezent.\n\nReportaj realizat în cadrul studioului pentru tineri MoJo, de la „Observatorul de Nord”, dacă vrei să faci parte din echipa noastră, ne poți scrie AICI . \n\n Reporter MoJo: Cătălina Guțu",
    "metadata": {
      "original_file": "Observatorul_0057.html"
    }
  },
  {
    "title": "Pentru cine a instalat Primăria Soroca cele 15 tarabe noi din preajma pieței din centrul orașului?",
    "content": "În centrul municipiului Soroca, între cele două piețe din spatele Liceului Teoretic „Alexandr Pușkin” au fost instalate câteva tarabe noi, după ce zona a fost amenajată și pavată. Pe rețelele de socializare un sorocean a postat o întrebare „O piață nouă….. Pentru cine?”.\n\nDe fapt Primăria Municipiului Soroca a informat anterior cetățenii că pe „terenul din preajma Pieții Centrale sunt desfășurate lucrări de pavare a zonei, dar și construcția câtorva tarabe pentru comerț. Valoarea totală a proiectului este de circa 700 mii de lei, susținut financiar din Programul NANSEN al Agenției Norvegiene pentru Dezvoltare și Cooperare (NORAD). La fel aici urmează să fie reparată capital, deja din bugetul local, și calea de acces spre zona respectivă. Reamintim că proiectul de îmbunătățire a infrastructurii comunitare, vine în urma semnării unui Acord de Colaborare, între Primăria Municipiului Soroca și Consiliului Norvegian de Refugiați, Romi și Familii Vulnerabile” se spune în comunicatul autorităților.\n\nLa întrebarea cetățeanului „Pentru cine?”, serviciul de presă al Primăriei Soroca ne-a răspuns că va fi inițiată o comisie care se va ocupa de selectarea acestora, iar prioritar, conform memorandumului semnat, vor fi refugiații și romii.\n\nAnterior, la 12 aprilie, primarul Lilia Pilipețchi s-a întâlnit cu reprezentanții Consiliului Norvegian de Refugiați, Romi și Familii Vulnerabile unde au discutat despre implementarea unui nou proiect, de îmbunătățire a infrastructurii comunitare din municipiul Soroca. În luna august autoritățile municipale au semnat un Memorandum de Înțelegere cu Consiliul Norvegian pentru Refugiați în Republica Moldova, pentru construcția a 15 tarabe pentru comerț, la intrarea în Piața Centrală, din strada Bolintineanu, cu pavarea teritoriului din preajmă.",
    "metadata": {
      "original_file": "Observatorul_0112.html"
    }
  },
  {
    "title": "Arcadie Spoială va fi înmormântat la Soroca: Astăzi vă puteți lua rămas bun",
    "content": "Arcadie Spoială va fi înmormântat la Soroca. Cei care doresc să-și ia rămas bun pot veni la casa părintească situată pe strada Chiriat Ata, nr. 16, începând cu ora 14:00. Anunțul a fost făcut de fratele său, Dumitru. ”Mergem să-l ducem acolo de unde i-au pornit pașii – la Soroca lui, pe care o iubea atât de mult… Sâmbătă, 15 iunie, va fi îngropat. Cine poate și dorește, veniți să-i spuneți sufletului lui ce frumos a pășit în această lume”, a scris fratele regizorului, Dumitru Spoială.\n\nRegizorul Arcadie Spoială va rămâne în amintirea celor care l-au cunoscut și i-au apreciat, ca un om deosebit și un artist talentat.\n\n”Dragi prieteni, o imensă durere mi-a sfâșiat sufletul meu de câteva ore. Fratele meu, bunul meu frate cel mai bun prieten! Sprijinul și inspirația mea! Modelul meu de bunătate și cumsecădenie! Cel mai frumos suflet din lumea asta pleacă la Domnul! Multe nu am reușit să-i spun. Poate ca nici voi nu ați reușit să-i ziceți ce om minunat și talentat e. Acum putem să ne rugăm pentru el și să-l petrecem.”\n\n”Condoleante familiei, rudelor, prietenilor și tuturor celor care trăiesc durerea pierderii!!! A copilărit la bunicii din s. Șolcani, s-a mândrit că este de prin părțile Sorocii și s-a străduit cu multă responsabilitate să promoveze valorile umane și intelectuale cultivate în sânul familiei!!! Râmîi un exemplu de Om prin amintirile frumoase lăsate în sufletele celor ce te-au iubit!! Urmele tale luminoase și îți vor purta Onoarea și Numele prin Istoria neamului nostru!!!”\n\n”Cuvintele sunt prea sărace pentru a exprima tristețea adâncă pe care o simțim alături de voi în aceste momente de pierdere imensă. Ne-a părăsit mult prea devreme, lăsând un gol imens în sufletele noastre și amintiri prețioase în inimile tuturor celor care l-au cunoscut și iubit. Într-o vârstă în care ar fi trebuit să își continue visurile, să râdă și să fie alături de cei dragi, Arcadie a fost smuls din mijlocul nostru, lăsându-ne cu o durere profundă și un sentiment de nedreptate. Este greu să înțelegem și să acceptăm o astfel de pierdere, dar știm că fiecare moment pe care l-am petrecut cu el a fost un dar neprețuit.\n\nGândurile noastre se îndreaptă către părinții iubitori, care l-au crescut și îngrijit cu atâta dragoste și devotament. Durerea voastră este de neimaginat și împărtășim cu voi lacrimile și dorul nesfârșit. Sperăm că amintirile frumoase și momentele prețioase petrecute împreună vă vor aduce puțină alinare în aceste clipe întunecate.\n\nÎn aceste momente de profundă tristețe, vă suntem alături cu inimile și gândurile noastre. Dacă există ceva ce putem face pentru a vă ajuta să treceți prin această încercare, vă rugăm să ne spuneți. Fie ca amintirile cu Arcadie să rămână veșnic vie și luminoase, iar sufletul lui să își găsească pacea. Dumnezeu să te odihnească în pace bunul nostru prieten”\n\n”Nu pot sa cred. Foarte repede Dumnezeu te-a luat.De mici am crescut și am prietenit, mereu vei rămâne în inimile noastre.Dumnezeu sa te odihnească în Împărăția sa.”",
    "metadata": {
      "original_file": "Observatorul_0283.html"
    }
  },
  {
    "title": "Ina Osadciuc: ”Beneficiarii Centrului sunt, înainte de toate, niște copii”",
    "content": "Pentru mulți copii, ziua de 1 iunie se asociază cu bucurie, distracție și fericire. Pentru că în această zi, părinții încearcă să facă totul pentru a aduce zâmbete pe chipurile lor: dulciuri, distracții, picnicuri, jocuri și cadouri. Însă, nu pentru toți ziua aceasta e la fel, există copiii care din cauza unor circumstanțe, sunt departe de căminul familial, de părinți și de rude.\n\nNe-am propus azi, de de Ziua internațională a copiilor, să discută cu Ina Osadciuc, directorul Centrului de Plasament Temporar pentru Copii Separați de Părinți din Soroca, pentru a înțelege mai bine provocările cu care se confruntă acești copii și soluțiile pe care le oferă această instituție.\n\n– Cine sunt beneficiarii centrului dumneavoastră și cum ajung de obicei aici?\n\n-Centrul de Plasament Temporar pentru copii separați de părinți din orașul Soroca este o instituție de asistență socială, de specializare înaltă, fondată de Ministerul Muncii și Protecției Sociale, care oferă protecție temporară copilului separat de părinți, reabilitarea lui emoțională, corijarea comportamentală și (re)integrarea lui socială. Capacitatea Centrului este de 10 copii, cu vârsta cuprinsă intre 12 și 18 ani, care vin din raza întregii țări. Dincolo de oricare definiție stipulată de legislația națională, beneficiarii Centrului sunt, înainte de toate, niște copii. Copii care au fost lipsiți de afecțiune, îngrijire, educare, securitate, încredere și nu în ultimul rând – de oameni dragi în preajmă, care le-ar fi putut oferi la timp un mediu sigur și stimulativ de dezvoltare, un model de existență și comportament social demne de urmat. Ca rezultat, beneficiarii Centrului sunt copii ce prezintă probleme emoționale complexe tulburări de anxietate, tulburări afective, tulburări de comportament, tulburări de personalitate, etc.\n\n– Ce programe și activități oferiți copiilor pentru a-i ajuta să se reintegreze în societate?\n\n-Comportamentul oricărui copil este oglinda dezvoltării lui psihice. Este reacția personalității lui în formare față de lumea din afară și față de propria lui persoană, fapt pentru care, el oscilează între anumite limite considerate normale pentru vârsta respectivă. Magnetismul străzii este foarte puternic, pentru că acolo, copilul este lipsit de careva obligațiuni, responsabilități, poate trece peste oricare limită și normă admisă. Scopul nostru de bază este să oferim servicii de calitate ca beneficiarul să facă o alegere corectă, să decidă singur dacă are nevoie de serviciile noastre. Și dacă tot afirmăm faptul că există niște drepturi ale lor, ale copiilor, atunci, copiii care se află la moment în instituție, au avut oportunitatea de a decide ei înșiși, să rămână ca beneficiari ai serviciilor noastre sau nu. Noi le oferim posibilitatea să învețe, îi motivăm să obțină o profesie, îi pregătim pentru viața independentă de matur, îi antrenăm în formarea deprinderilor sănătoase de viață, ne străduim ca ei să ia singuri decizii, să se simtă importanți și necesari societății, să se poată afirma pozitiv și să facă alegeri corecte.\n\nTehnicile aplicate de Echipa Centrului se axează în mare parte pe reabilitarea psiho-emoțională a beneficiarilor și se referă la dezvoltarea abilităților de gestionare a emoțiilor, dezvoltarea autocontrolului, dezvoltarea respectului pentru sine și ceilalți, stimularea încrederii în sine, gestionarea conflictelor interpersonale – toate acestea, având ca scop final resocializarea copilului și pregătirea pentru viața independentă.\n\n– Cum sunt selectați pedagogii care lucrează cu acești copii?\n\n-Regăsindu-se printre pionierii serviciilor sociale destinate copiilor în situații de risc din Republica Moldova, Centrul prestează servicii de peste 20 de ani. Pedagogii Centrului sunt persoane instruite în timp de specialiști în domeniu din România, Marea Britanie, Elveția, Suedia, ș.a., persoane competente, afectate de problemele cu care se confruntă acești copii, implicate nu doar profesional, dar și moral în procesul de reabilitare, resocializare și reintegrare a beneficiarilor. Până la urmă, personalul este selectat de însuși copiii – o persoană incapabilă să-i iubească sincer, care nu va dărui afecțiune și înțelegere, nu va fi acceptată de ei și nu se va putea integra în comunitatea Centrului.\n\n– Copiii și școala pe care o frecventează, cum sunt ajutați să depășească prejudecățile?\n\n-Abandonul școlar este una dintre problemele cu care vin copiii în Centrul nostru. Resocializarea beneficiarilor presupune și incluziunea lor educațională. Absolut toți beneficiarii Centrului frecventează școala, eforturile Echipei fiind îndreptate constant spre motivarea copiilor și oferirea suportului necesar în depășirea problemelor care ar putea împiedica acest proces. Fiecare beneficiar este învățat cum să -și gestioneze corect emoțiile, cum să depășească conflictele, cum să iterrelaționeze cu cei din jur. Suntem adânc recunoscători pentru implicare, răbdare, profesionalism și tact pedagogic partenerilor noștri Gimnaziul Cosăuți, I.P. Liceul Teoretic ”A. Pușkin”, Școala profesională din or. Soroca, tuturor cadrelor didactice care instruiesc și educă beneficiarii Centrului.\n\n– Cu cine dintre autoritățile locale colaborați pentru a oferi suport copiilor din Centru?\n\n-Beneficiarii Centrului sunt copii ce vin din raza întregii țări și respectiv, colaborăm cu autoritățile locale din toate raioanele. Or, Centrul reprezintă un serviciu social cu caracter temporar, este doar o etapă de tranziție, de pregătire a copilului spre reintegrarea lui în familie și societate, ținând cont de respectarea drepturilor și a interesului superior al copilului. Autoritățile locale sunt responsabile de pregătirea ”mediului” în care va păși copilul după externare. În lipsa unei conlucrări eficiente și a înțelegerii corecte a scopului final, toate eforturile riscă să fie egalate cu zero, copilul devenind din nou victimă a neglijării și nepăsării. Procesul de (re)socializare a copiilor nu poate fi realizat într-un spațiu închis, lipsit de comunicare și implicare activă. În acest sens, activitățile noastre cotidiene sunt susținute permanent de diferiți actori-parteneri din comunitate. Cu suportul lor reușim să realizăm activități de promovare a modului sănătos de viață și aici mă refer la Centrul de Sănătate Prietenos Tinerilor ”Pro-Viața Soroca”. Organizăm și desfășurăm în comun activități cultural-educative cu Biblioteca pentru copii ”Steliana Grama” și Biblioteca publică ”Mihai Sadoveanu”. Implicăm copiii în programe de instruire în domeniul educației civice cu suportul Centrului de Resurse pentru Tineret ”Dacia” și implementăm în comun activități de voluntariat cu Centrul de asistență Socială ”Casa Speranțelor”. Asigurăm accesul la activități de sport și activități cultural-artistice din comunitate cu Școala sportivă raională, Direcția raională cultură, oferim ghidare în carieră și pregătim tinerii pentru o viață independentă cu sprijinul Asociația ”Motivație”, etc. Doar împreună putem obține lucruri frumoase!\n\n– Puteți să ne dați câteva exemple de succes ale copiilor care au trecut prin centrul dumneavoastră?\n\n-În viziunea noastră, orice copil care a ales să beneficieze de serviciile Centrului, în locul atracțiilor malefice ale străzii (vagabondaj, abandon școlar, cerșit, furt, comportamente antisociale, consum de substanțe psihoactive etc.), este un caz de succes . Este important ca această dorință de a schimba ceva să vină de la copil. Echipa nu dispune de nici o ”baghetă magică” pentru a corija comportamentele nedorite. Noi nu avem uși sau porți încuiate. Copilul este cel care face alegerea și ne dorim de fiecare dată ca ea să fie una corectă. Faptul că am reușit să facilităm la timp accesul unui beneficiar la o intervenție medicală vitală, să asistăm pentru alți câțiva beneficiari accesul la prestațiile sociale, să motivăm beneficiarii pentru urmarea studiilor profesionale, să dezvoltăm abilități de comportament și relaționare adecvate, sunt la fel niște succese importante, atât pentru copii, cât și pentru Echipă.\n\n– Reușiți să stabiliți relații cu părinții sau tutorii legali ai acestor copiii în procesul de reabilitare ?\n\n– Beneficiarii Centrului sunt, în mare parte, copii rămași fără ocrotire părintească, sau copii separați de părinți din cauza unor anumite circumstanțe. Echipa Centrului contribuie la menținerea legăturii copilului cu părinții biologici sau familia extinsă, prin asigurarea accesului copilului la rețelele de socializare, la convorbiri telefonice, contribuie la organizarea vizitelor reciproce și realizează activități de consiliere psihologică a familiei copilului.\n\n-Ce p lanuri de viitor aveți pentru Centrul de Plasament?\n\n-În vederea realizării eficiente a scopului serviciului, ne propunem consolidarea identității organizaționale prin asigurarea continuă a celui mai important element strategic de dezvoltare a instituției: prestarea serviciilor de calitate. În acest sens, mizez mult pe profesionalismul Echipei, pe un cadru legal cooperant, pe suportul constructiv al tuturor partenerilor de dezvoltare, pentru obținerea unui impact pozitiv asupra activității instituției și dezvoltării armonioase a beneficiarilor sai.",
    "metadata": {
      "original_file": "Observatorul_0329.html"
    }
  },
  {
    "title": "Consiliul Municipal Soroca l-a suspendat din funcție pe secretarul Marcel Bușan și l-a împuternicit pe Nicolae Leșan / VIDEO",
    "content": "Astăzi, 24 ianuarie 2025, a avut loc şedinţa extraordinară a Consiliului Municipal Soroca. Cele două subiecte au ținut de suspendarea timp de 6 luni a secretarului Consiliului Municipal Soroca, Marcel Bușan, în baza Încheierii Judecătoriei Bălți și a Deciziei Curţii de Apel Nord, dar și împuternicirea lui Nicolae Leșan în exercitarea atribuțiilor de secretar.\n\nAmintim că la 4 septembrie 2024 ofițerii Centrului Naţional Anticorupţie și procurorii Procuraturii mun. Bălţi au desfășurat percheziții în mai multe dosare pornite pe fapte de corupere activă, pasivă și trafic de influență. Atunci, 7 reprezentanți ai autorităților locale din Soroca, dar și 16 persoane fizice, inclusiv agenți economici, au fost cercetate de CNA în dosare de corupție ce vizează trucarea unor licitații publice. În urma acestora, 3 funcționari au fost reținuți, apoi plasați în arest la domiciliu, este vorba despre arhitectul şef al Primăriei mun. Soroca, viceprimarul mun. Soroca și secretarul Consiliului municipal.",
    "metadata": {
      "original_file": "Observatorul_0000.html"
    }
  },
  {
    "title": "Doi elevi din Soroca s-au bătut la școală, s-a ajuns și la mușcături, iar părinții au fost amendați",
    "content": "Într-un recent caz judecat la Soroca, două familii au fost trase la răspundere pentru comportamentul copiilor lor la școală. În centrul atenției s-a aflat un conflict între doi elevi care nu doar că au încălcat regulile conviețuirii pașnice, dar au și adus prejudicii materiale și fizice.\n\nIncidentul s-a petrecut pe 16 ianuarie, când, în cadrul unei altercații la un liceu din municipiul Soroca, când un elev a avut un conflict alt elev. Consecințele au fost serioase: bătăi, ochelari stricați și răni minore.\n\nAgentul constatator, a menționat că „elevii au avut un conflict între ei” și că acesta nu a fost primul. El a menționat că faptele au fost susținute de probe video și mărturii.\n\nMama unuia dintre aceștia a explicat în fața instanței că a fost chemată la școală, dar nu a putut ajunge. Fiul a fost implicat într-o bătaie și că băiatul celălalt l-a provocat, și al ei doar a încercat să se apere. Apelând fiul acesta i-a comunicat că la recreație era cu un coleg de clasă și că un elev i-a pus colegului piedică, iar pe el l-a îmbrâncit, la lovit cu capul în față de mai multe ori, astfel apărându-se îl ținea pe atacator de păr ca să nu îl lovească, căci erau loviturile puternice. Acela văzând că nu îl poate lovi, l-a mușcat de picior. Martori erau mai mulți colegi de clasă și fiindcă fiul ei avea dureri mari la îmbrâncit pe celălalt elev, care dorind să muște a doua oară s-a pus jos, iar fiul ei i-a vârât degetele în gură ca acela să nu îl muște. Atunci a sunat la lecție și când băiatul ei s-a întors să se pornească spre clasă, celălalt, așa cum era în genunchi s-a lovit cu capul în podea, enervându-se sau nu știe de ce. Nu este de acord cu învinuirea căci fiul ei a fost lovit mai tare, nu el a stricat ochelarii. Să fi fost vinovat fiul ei achita prețul ochelarilor.\n\nTatăl celuilalt băiat a spus că o elevă, care a fost martoră, ar fi intrat în clasă până a se finisa bătaia și că băiatul său a fugit la al treilea etaj pentru a telefona mama și ai spune că i-au călcat ochelarii.\n\nDupă deliberări, Judecătoria Soroca a concluzionat că ambele părți poartă vina pentru neîndeplinirea adecvată a obligațiilor parentale, conform articolului 63 alin. (1) din Codul Contravențional. Amândoi părinții au fost amendați cu 6 unități convenționale fiecare, echivalentul a 300 lei.\n\nAceastă hotărâre nu doar că pune accent pe responsabilitatea parentală, dar oferă și o lecție valoroasă despre consecințele neglijenței în educația copiilor.",
    "metadata": {
      "original_file": "Observatorul_0450.html"
    }
  },
  {
    "title": "Colegiul Tehnic Agricol din Soroca va primi în dotare stație meteo, senzori de umiditate și alte echipamente moderne pentru digitalizarea agriculturii / VIDEO",
    "content": "Trei instituții de învățământ agricol din Moldova vor fi digitalizate, beneficiind de cele mai recente soluții tehnologice în agricultură. Colegiul Tehnic Agricol din Soroca, Centrul de Excelență în Viticultură și Vinificație din Chișinău și Colegiul Agrar-Tehnic M.V. Frunze din Tiraspol vor implementa soluții digitale pe o suprafață totală de 196 de hectare, incluzând vii, livezi și culturi de câmp.\n\nAcest progres este posibil datorită companiei Euroalun și soluțiilor tehnologice furnizate de iFarms, cu sprijinul Guvernului Elveției prin Proiectul OPTIM, implementat de Helvetas Moldova.\n\nUtilizatorii aplicației au posibilitatea să înregistreze câmpurile, activitățile, flota de utilaje, construcțiile aferente, notițe și alte date important e, având acces la imagini din satelit, registrul PUF utilizate în UE , dar și un chat de asistență.\n\nÎn cazul unei probleme, pot fi încărcate poze pentru identificarea unor boli sau probleme specifice – gratuit, modulul boli și dăunători fiind mereu la îndemână, iar informațiile cum ar fi analizele de sol, certificările reviziile tehnice și asigurări la fel pot fi stocate . Toate acestea fiind gratuite pentru utilizatori pentru totdeauna.\n\nExperiența și problemele pot fi împărtășite cu agronomi, contabili sau tehnicieni care vor oferi suport. În câmp, tinerii vor putea monitoriza în regim real starea culturilor, datorită:\n• Senzorilor de umiditate a frunzelor , conectat la modulul pentru boli, detectează stresul hidric și primele semne de boli foliare, ceea ce permite fermierilor să intervină prompt pentru a proteja culturile.\n• Senzorilor de umiditate a solului , sunt plasați la diferite adâncimi în sol și detectează conținutul de apă din jurul lor prin măsurarea modificărilor capacității electrice sau a rezistenței solului. Aceste date sunt transmise în timp real către un sistem centralizat sau o aplicație mobilă, unde fermierii pot monitoriza constant starea solului.\n• Capcanelor digitale pentru insecte , conectate la modulul de monitorizare a dăunătorilor, oferă date în timp real despre populațiile de insecte dăunătoare, permițând intervenții precise și eficiente.\n• Modulul de alerte trimite notificări în caz de condiții meteorologice extreme sau în cazul apariției bolilor și dăunătorilor , permițând fermierilor să acționeze rapid pentru a proteja culturile.\n\nAplicația mai dispune de: Modul de irigare, Monitorizare automată și prognoză insecte, Finanțe, Managementul operațiunilor, Planificarea culturilor și buget, Hartă de prescripție și analiză fișiere, Telemetrie și satelit PRO, Raport avansat și Multifarm .\n\nReportaj video realizat în cadrul proiectului Jurnaliștii Civici, de la „Observatorul de Nord”, dacă vrei să faci parte din echipa noastră, ne poți scrie AICI .",
    "metadata": {
      "original_file": "Observatorul_0145.html"
    }
  },
  {
    "title": "Ziua Mondială a schizofreniei: Ce trebuie să știm despre „boala cu mii de fețe”",
    "content": "-Doamna Dobrovolschi, am adunat câteva afirmații frecvent întâlnite despre schizofrenie: schizofrenia se transmite genetic, de schizofrenie suferă predominant bărbații, pacienții cu schizofrenie sunt periculoși și ar trebui să fie mereu sub supravegherea medicilor, schizofrenia este o boală incurabilă, care durează toată viața.\n\nCare dintre aceste afirmații sunt adevărate și care sunt mituri?\n\n– Schizofrenia este o boală psihică cronică, care se caracterizează prin dezorganizarea gândirii, dereglări de percepție, dereglări a sferei emoționale, cu impact major asupra funcționalității globale a pacientului. În acest context, să încercăm să facem lumină în ceea ce este mit și adevăr în privința acestei afecțiuni psihiatrice.\n\n– Datele epidemiologice demonstrează că schizofrenia se întâlnește mai frecvent la bărbați decât la femei. Da, mai frecvent fac boala persoanele de gen masculin, însă pentru bărbați este caracteristică o evoluție continuă a bolii, iar pentru femei o evoluție periodică, ceea ce indică un pronostic mai favorabil pentru femei. Vârsta de debut în schizofrenie variază: 1% își are debutul înainte de 10 ani; 4% între vârsta de 10-15 ani; 43% între 15-19 ani. Pentru bărbați, vârsta critică de debut este 19-20 ani, iar pentru femei, prima perioadă critică este 20-30 ani, a doua perioadă fiind către vârsta de 40 ani.\n\n-Care sunt factorii cei mai comuni care declanșează schizofrenia?\n\n-Schizofrenia are o etiologie plurifactorială. Una dintre teorii este cea genetică, care presupune moștenirea unui anumit tip de gene responsabile de apariția bolii. Persoanele care au în familie rude bolnave de schizofrenie au un risc mai mare de a dezvolta boala. Factorii de mediu, cum ar fi vârsta și consumul de substanțe psihoactive, în special consumul de canabis, pot influența apariția schizofreniei. Factorii psihosociali includ situațiile stresante, trăsăturile premorbide ale personalității și statutul familial.\n\n-Care sunt primele simptome ale schizofreniei?\n\n– De obicei, rudele sunt cele care observă primele simptome ale acestei boli și se adresează împreună cu pacientul către serviciile specializate. Simptomele de debut includ dereglări de comportament, izolare socială, lipsă de interes și inițiativă, oscilații ale fonului afectiv, plâns excesiv sau râs fără motiv, ambivalență afectivă, dereglări de somn. Dereglările de gândire pot include accelerarea sau încetinirea ritmului ideativ. Simptome obligatorii sunt halucinațiile și ideile delirante, ecoul gândirii sau furtul ideativ. Se mai pot observa scăderea performanțelor școlare sau la locul de muncă, scăderea funcționalității sociale, retragerea, comunicarea redusă, relații reci cu rudele și apropiații. Pacienții nu au grijă de aspectul exterior și pot avea preferințe pentru îmbrăcămintea ciudată. De asemenea, pot manifesta o preocupare excesivă pentru științele metafizice.\n\n-Cine și cum stabilește diagnosticul de schizofrenie?\n\n– Un diagnostic corect se pune în echipă, de către medicul psihiatru și psiholog, printr-un examen clinic desfășurat conform criteriilor de diagnostic stipulate în Clasificatorul Internațional și aplicarea scalelor de diagnostic ale simptomelor psihotice.\n\n– Cum sunt tratați pacienții cu schizofrenie?\n\n– Abordarea terapeutică a bolnavului cu schizofrenie se face într-o echipă multidisciplinară alcătuită din medic psihiatru, psiholog, asistent social și asistent medical. Principalele obiective terapeutice sunt: reducerea simptomelor psihotice, obținerea remisiei și prevenirea recăderilor, precum și recuperarea gradului de funcționalitate a pacientului. Pilonul principal în tratamentul acestor bolnavi este terapia medicamentoasă. În prezent, există multe medicamente antipsihotice noi, care se asociază cu un risc mai scăzut de reacții adverse. Alte metode de tratament includ psihoterapia, terapia cognitiv-comportamentală și ergoterapia.\n\n– În cazul în care pacientul refuză administrarea tratamentului medicamentos, se recurge la măsuri de psihoeducație, tehnici ale interviului motivațional și explicarea cauzelor, simptomelor, evoluției și pronosticului. Este normal să ne confruntăm cu refuz, deoarece pentru persoană este ceva nou și de neînțeles.\n\n-Care este rolul familiei în tratamentul bolnavului de schizofrenie?\n\n– Rudele au un rol important în procesul de tratament și recuperare al bolnavilor cu schizofrenie. Ele constituie acea rețea de suport care însoțește persoana pe tot parcursul recuperării, ajută bolnavii, îi încurajează și fac legătura dintre specialiștii în sănătate mintală și pacient. Un lucru este cert, că persoanele bolnave de schizofrenie nu sunt mai violente și nu comit infracțiuni mai des decât cele fără un diagnostic psihiatric. Schizofrenia este o boală care se poate trata; una din patru persoane cu acest diagnostic se recuperează complet în următorii 5 ani, iar restul pacienților prezintă o ameliorare semnificativă a simptomatologiei. Deci, adresarea la timp și inițierea tratamentului duc la o recuperare mai rapidă a pacientului diagnosticat cu schizofrenie.",
    "metadata": {
      "original_file": "Observatorul_0352.html"
    }
  },
  {
    "title": "Colaborare regională: Șapte localități din Soroca vor avea sisteme de alimentare cu apă / GALERIE FOTO",
    "content": "Astăzi, 18 iulie 2024, în sala de protocol a Consiliului Raional Soroca, a avut loc semnarea contractului de finanțare pentru proiectul „Construcția sistemelor de alimentare cu apă în 7 localități din raionul Soroca” . Acest proiect important este destinat să îmbunătățească accesul la apă potabilă pentru mii de locuitori din zonă.\n\nLa eveniment au participat reprezentanți ai autorităților locale și regionale. Consiliul raional Soroca a fost reprezentat de președintele raionului, Veaceslav Rusnac. Agenția de Dezvoltare Regională Nord a fost reprezentată de directorul instituției, Maria Prisacari. De asemenea, au fost prezenți și primarii comunelor implicate: Iulian Colesnic pentru comuna Volovița, Fiodor Golub pentru comuna Vasilcău, Oxana Fedco pentru primăria Racovăț și Lilia Moraru pentru comuna Varancău.\n\nEvenimentul a beneficiat de prezența unor oficialități de rang înalt, inclusiv Ministrul Infrastructurii și Dezvoltării Regionale al Republicii Moldova, Andrei Spânul, Șeful Oficiului Teritorial Soroca al Cancelariei de Stat, Veaceslav Burlacu, primarul municipiului Soroca, Lilia Pilipețchi, și vicepreședinții raionului Soroca, Iurie Tănase și Alla Bordianu.\n\nProiectul este finanțat din Fondul Național pentru Dezvoltare Regională și Locală (FNDRL), având o valoare totală de 66.673.618 lei. Din această sumă, 60.006.256,20 lei, reprezentând 90% din costul total al proiectului, sunt acoperiți de FNDRL, în timp ce partenerii locali contribuie cu 6.667.361,80 lei, echivalentul a 10% din costul total.\n\nComuna Vasilcău, una dintre beneficiarele proiectului, are alocate costuri estimative de aproximativ 30.000.000 lei, contribuția proprie fiind de 10% din această sumă.\n\nProiectul „Construcția sistemelor de alimentare cu apă în 7 localități din raionul Soroca” marchează un pas important în direcția dezvoltării infrastructurii esențiale și a asigurării unor condiții de viață mai bune pentru cetățenii din această regiune.",
    "metadata": {
      "original_file": "Observatorul_0217.html"
    }
  },
  {
    "title": "Centrul Primar AVC Soroca – o salvare a pacienților din regiune / GALERIE FOTO",
    "content": "Astăzi, la Soroca în cadrul Palatului de Cultură a avut loc prezentarea oficială a Centrului primar de AVC (accident vascular cerebral). Evenimentul face parte dintr-o campanie națională de informare, menită să ajute oamenii să recunoască semnele unui AVC și să înțeleagă importanța intervenției rapide.\n\nCentrul primar de AVC Soroca și-a început activitatea pe 2 septembrie 2024, oferind ajutor medical persoanelor din raioanele Soroca și o parte din Drochia. În doar o lună de la deschidere, centrul a reușit să trateze 61 de cazuri de AVC, dintre care 45 au fost cazuri ischemice. Această formă de AVC este cauzată de blocarea unei artere cerebrale și necesită intervenție imediată pentru a reduce daunele asupra creierului.\n\nCentrul primar AVC Soroca a fost dotat cu echipamente moderne, precum un tomograf, un electroencefalograf și dispozitive de telemedicină, iar personalul a beneficiat de instruire atât în țară, cât și în străinătate. În total, 14 medici și 22 de asistenți medicali au fost pregătiți să folosească aceste tehnologii și să aplice tratamente moderne pentru pacienții cu AVC.\n\nȘeful secției de neurologie, Vladimir Rusnac, coordonatorul centrului, a explicat că ambele tipuri de AVC – ischemic și hemoragic – sunt periculoase, iar intervenția rapidă poate salva vieți și îmbunătăți semnificativ șansele de recuperare.\n\n„Este important ca oamenii să știe cum să recunoască simptomele unui AVC și să acționeze imediat. Printre semnele care trebuie să alerteze se numără: asimetria feței, dificultăți de vorbire, probleme de coordonare, pierderi de memorie și dureri de cap severe. Aceste simptome pot apărea brusc, iar timpul este un factor critic. În cazul unui AVC, este vital ca pacienții să sune la 112 și să ajungă cât mai repede la centrul de specialitate. Există două metode principale de tratament pentru AVC: tromboliza, care poate fi aplicată în primele 4 ore și jumătate, și trombectomia, care este eficientă până la 6 ore de la apariția primelor simptome”.\n\nAVC-ul nu afectează doar vârstnicii – aproximativ 13% dintre pacienți sunt tineri, iar 30% dintre cei afectați rămân cu dizabilități severe, având nevoie de îngrijire continuă.\n\nCentrul primar de AVC Soroca reprezintă un pas important în asigurarea unor servicii medicale de urgență pentru locuitorii din nordul țării. Datorită echipamentelor moderne și personalului instruit, centrul este pregătit să ofere asistență rapidă și eficientă, salvând vieți și reducând efectele devastatoare ale accidentelor vasculare cerebrale.",
    "metadata": {
      "original_file": "Observatorul_0094.html"
    }
  },
  {
    "title": "Festival-Concurs Republican de Dans 2024: O sărbătoare a dansului și a bucuriei copiilor / VIDEO / GALERIE FOTO",
    "content": "Recent, incinta palatului de cultură din Soroca a găzduit Festivalul-Concurs Republican de Dans 2024, un eveniment anual de mare amploare, dedicat închiderii sezonului de învățământ, Zilei Copilului și deschiderii sezonului de vară. Organizatorii acestui festival: Liga de Dans din Moldova, Consiliul Raional Soroca, Primăria municipiului Soroca și Secția Cultură și Turism Soroca, au reușit să creeze o atmosferă de neuitat pentru toți participanții și spectatorii.\n\nAcest eveniment a reunit 22 de colective de dans din diverse localități, inclusiv Soroca, Drochia, Bălți, Cupcini, Fălești, Glodeni, Strășeni, Călărași și Constanța. Aceste grupuri au adus pe scenă o varietate impresionantă de stiluri de dans, de la dansuri populare tradiționale la coregrafii moderne, demonstrând talentul și dedicația tinerilor dansatori.\n\nFestivalul-Concurs Republican de Dans 2024 a avut o semnificație specială, marcând închiderea sezonului de învățământ și Ziua Copilului. Această combinație de evenimente a adus o notă festivă și plină de bucurie, reflectând importanța educației și a artei în dezvoltarea copiilor.",
    "metadata": {
      "original_file": "Observatorul_0305.html"
    }
  },
  {
    "title": "Expo-Târgul „La Nistru, la Mărgioară” surprins în 40 de imagini",
    "content": "Sub semnul bunei dispoziții și a tradițiilor, în Soroca s-a desfășurat azi expo-târgul „La Nistru, la Mărgioară”. Ajuns la cea de-a 12-a ediție, acest eveniment unic a adunat peste 50 de antreprenori din diverse regiuni ale Republicii Moldova, inclusiv Chișinău, Bălți, Găgăuzia, Căușeni, Domulgeni.\n\nCei care prețuiesc lucrul manual au putut să admire și să achiziționeze o gamă variată de produse, inclusiv piese din portul popular, ii, brâie, opinci, bijuterii din argilă polimerică, textile și haine, ceaiuri naturale, bibelouri, tablouri, goblenuri și multe altele.\n\nScopul acestui eveniment este susținerea și promovarea producătorilor autohtoni și este organizat de către Consiliul Raional Soroca, Secția Cultură și Turism și Primăria municipiului Soroca în colaborare cu Filiala Soroca a Camerei de Comerț și Industrie a Republicii Moldova.",
    "metadata": {
      "original_file": "Observatorul_0240.html"
    }
  },
  {
    "title": "Primul sunet la liceul „Ion Creangă” din Soroca: O zi plină de emoție și sărbătoare / VIDEO",
    "content": "Liceul „Ion Creangă” din Soroca a îmbrăcat straie de sărbătoare în prima zi de școală. În cadrul tradiționalului careu, organizat cu ocazia primului sunet, elevi de toate vârstele au umplut curtea instituției. Însoțiți de părinți, aceștia au sosit cu inimile pline de bucurie și cu brațele pline de buchete de flori.\n\nCei mai emoționați, dar și mai fericiți, au fost, desigur, picii din clasa I, care s-au simțit în centrul atenției. Ei au primit in dar primul lor manual – Abecedarul.\n\nReportaj video realizat în cadrul proiectului Jurnaliștii Civici, de la „Observatorul de Nord”, dacă vrei să faci parte din echipa noastră, ne poți scrie AICI .",
    "metadata": {
      "original_file": "Observatorul_0169.html"
    }
  },
  {
    "title": "„Creangă, mărțișor literar” la Gimnaziul din satul Rublenița",
    "content": "Dintre toate creațiile populare, poveștile au rămas de-a lungul timpului cea mai plăcută lectură pentru copii: „Dați-ne povești, zic copii, dați-ne aripi, ajutăți-ne voi, care sunteți mari și tari, să zburăm în depărtări; clădiți-ne palate de aur. În grădini fermecate, arătați-ne cum se plimbă zânele sub razele lumii”.\n\nAdresându-se cititorilor în formare, literatura pentru copii conține valențe educative în plan moral, estetic și creativ. An de an, sufletul tresaltă în preajma lunii martie. Pregătim cu migală și dăruire mărțișoare, care să aducă spiritul înnoirii în viața celor dragi. Aceste preocupări cotidiene nu ne împiedică să uităm nici o clipă că la 1 martie 1837, neamul românesc a primit un mărțișor neprețuit: pe marele povestitor ION CREANGĂ.\n\nCitindu-l pe Creangă, dragi copii învățați să glumiți, să faceți haz…uneori deveni ți mai harnici, înțelepți, optimiști, hotărâti să luptați și să ieșiți învingători. Ion Creangă a prețuit mult comorile folclorice și a nutrit o dragoste caldă și plină de înțelegere pentru copii. \n\n La 1 martie în incinta bibliotecii IP Gimnaziul Rublenița elevii claselor a IV-a ghidați de dirigintele Ludmila Caldîri și Olesea Procopii, coordonați de Nina Grincu, bibliotecar au demonstrat farmecul operei lui Ion Creangă prin dramatizarea poveștilor „Pupăza din tei”, „Fata babei și fata moșneagului”, și „Soacra cu trei nurori”.\n\nNeîntrecutul povestitor Creangă a preţuit mult comorile folclorice şi a nutrit o dragoste caldă şi plină de înţelegere pentru copii. Animat de aceste sentimente, a creat un bogat şi valoros tezaur de poveşti care au fermecat copilăria a zeci de generaţii şi vor constitui mereu lectura preferată a copiilor. Citind poveştile lui Ion Creangă, copiii cunosc numeroase figuri din viaţa satului: oamenii buni şi răi, harnici şi leneşi, cinstiţi şi necinstiţi, optimişti, veseli, glumeţi, dar hotărâţi să lupte pentru o viaţă mai bună.",
    "metadata": {
      "original_file": "Observatorul_0493.html"
    }
  },
  {
    "title": "Schimbări la Consiliul Raional Soroca: pleacă Leonid Fotescu, vine Tatiana Andronic",
    "content": "fondat la 3.11.1998, înregistrat la Camera Înregistrărilor de Stat, membru al Asociaţiei Presei Independente afiliate WAN (Organizaţiei Internaţionale a Ziarelor) din anul 1999, este primul ziar din câmpia Sorocii, care este inclus în Catalogul ÎS \"Poşta Moldovei\", apare în limba română",
    "metadata": {
      "original_file": "Observatorul_0186.html"
    }
  },
  {
    "title": "FOTOGRAFIA ZILEI: , produs de Soroca",
    "content": "Ai fotografiat ceva deosebit și vrei ca imaginea să fie apreciată de cât mai multă lume? Ai surprins cu telefonul o problemă și vrei ca autoritățile să afle de ea? Atunci rubrica FOTOGRAFIA ZILEI de pe www.observatorul.md este locul perfect pentru imaginea ta. Trimite-ne imaginea ta pe facebook.com/observatorul.md și descrie când, unde și în ce context a fost făcută, iar noi vom avea grijă să o promovăm ca să ajungă la cât mai mulți oameni.",
    "metadata": {
      "original_file": "Observatorul_0313.html"
    }
  },
  {
    "title": "Sorocenii și oaspeții sunt invitați să viziteze târgul ”La Nistru la mărgioară”",
    "content": "Pe 30 iunie, Soroca va găzdui cea de-a XII-a ediție a târgului meșterilor populari „La Nistru la mărgioară”, organizat de Consiliul Raional Soroca, Secția Cultură și Turism și Primăria municipiului Soroca în colaborare cu Filiala Soroca a Camerei de Comerț și Industrie a Republicii Moldova. Evenimentul va include și Expo – Târgul agenților economici, dedicat susținerii și promovării producătorilor autohtoni.\n\nUn aspect deosebit al târgului este accesibilitatea la prețuri direct de la producător, oferind astfel oportunitatea de a găsi produse de calitate și autentice care vor încânta inimile cumpărătorilor din Soroca și nu numai.\n\nEvenimentul se va începe la ora 9:00, va avea loc lângă malurile bătrânului Nistru ce va include diverse activități și spectacole pentru întreaga familie. Este o ocazie perfectă pentru a petrece o zi plăcută într-o atmosferă de sărbătoare și tradiție, susținând în același timp meșteșugarii și producătorii locali.\n\nMaria Mitrofan, specialistă în dezvoltarea mediului de afaceri, Camera de Comerț și Industrie a Republicii Moldova filiala Soroca: ”La acest eveniment unic vor participa peste 50 de antreprenori din diverse regiuni ale Republicii Moldova, inclusiv Chișinău, Bălți, Găgăuzia, Căușeni, Domulgeni. Vizitatorii vor avea oportunitatea să descopere și să achiziționeze o gamă variată de produse, inclusiv produse industriale, alimentare, apicole, mezeluri, bijuterii, parfumerie, mărgele din pietre naturale, cercei din argilă polimerică, cosmetice naturale, fețe de masă, textile și haine, precum și ceaiuri naturale. Totodată, vă puteți delecta cu limonadă răcoroasă, babă neagră și cu multe alte gustoșenii. Vă așteptăm cu drag la târg!”.",
    "metadata": {
      "original_file": "Observatorul_0256.html"
    }
  },
  {
    "title": "Arhimandritul Ieronim e în stare gravă și are nevoie de sânge",
    "content": "Arhimandritul Ieronim e în stare gravă și are nevoie de sânge. Ella Ursu, directoarea spitalului Raional Soroca, a comunicat pe pagina sa de Facebook că „ieri starețul a fost supus unei intervenții chirurgicale de urgență în colaborare cu specialiștii din Chișinău.\n\nDatorită profesionalismului și mobilizării tuturor serviciilor medicale de la SR Soroca, în ziua de duminică, starea pacientului este gravă, dar stabilă: este conștient și vorbește. În legătură cu pierderea masivă de sânge, pacientului i s-a transfuzat un volum mare de componente sanguine.”\n\nAdministrația SR Soroca intervine cu rugămintea către toți oamenii de bună credință să doneze sânge pentru a-i salva viața.\n\nSunteți așteptați la Secția de Transfuzie a Sângelui a SR Soroca pe data de 12.03.2024 și 14.03.2024, începând cu ora 08.00.\n\nDupă cum am scris ieri, starețul mănăstirii din satul Cosăuți a fost internat în Spitalul Raional Soroca în stare gravă, după ce a fost înjunghiat cu un cuțit.",
    "metadata": {
      "original_file": "Observatorul_0485.html"
    }
  },
  {
    "title": "Deținuții din penitenciarul Soroca și-au putut strânge copiii la piept",
    "content": "„Atmosfera a fost emoționantă, oferindu-le participanților o șansă în plus de a reduce distanța emoțională dintre persoanele condamnate și familia acestora, relaxîndu-se prin intermediul activităților recreative desfășurate.\n\nAdministrația instituție salută asemenea evenimente și va depune în continuare efort constant la consolidarea relațiilor familiare care reprezintă pilonul principal în reabilitarea persoanelor private de libertate”, se arată în comunicatul emis de Administrația Națională a Penitenciarelor din Republica Moldova.",
    "metadata": {
      "original_file": "Observatorul_0190.html"
    }
  },
  {
    "title": "Concursul raional ”Elevul Anului” și-a desemnat învingătorii / VIDEO",
    "content": "La data de 27 mai 2024, în incinta IP LT ,,C. Stere”, a avut loc etapa finală a Concursului ,,Elevul anului”, ediția a XXIV-a. La prima etapă au fost depuse 43 de dosare, dintre care au fost selectați pentru etapa finală 24 de dosare, conform categoriilor: \n\n – categoria I, clasa a V- VI- 7 dosare; \n\n – categoria a II-a, clasa a VII-IX- 13 dosare; \n\n – categoria, a III-a, clasa a X-XII- 4 dosare. \n\n Cea de-a doua etapă a fost discursul oral pe tema ” Fii schimbarea ce vreo s-o vezi în lume”. \n\n Acestea sunt locurile premiante: \n\n •Starîș Mădălina, clasa XI-a ,,A”, IPLT ,,Petru Rareș”- Trofeul ,,Elevul Anului 2024”; \n\n Locul I: \n\n •Grosu Cezara, clasa V-a ,,F”, IPLT ,,Constantin Stere”; \n\n •Sterenco Sabrina, clasa IX-a, Rublenita; \n\n •Desan Dumitru, clasa XI-a ,,F”, IPLT ,,Constantin Stere”. \n\n Locul II: \n\n •Pascari Iana, clasa VI, IP Gimnaziul Solcani; \n\n •Zubcu Nicoleta, clasa IX, Cerlina; \n\n •Muscinschi Cătălin, clasa XI-a ,,B”, IPLT ,,Constantin Stere”; \n\n Locul III: \n\n •Bugai Mihaela, clasa V-a ,,F”, IPLT ,,Constantin Stere”; \n\n •Tonica Anastasia, clasa VIII-a ,,A”, IPLT ,,Constantin Stere”; \n\n •Raneta Eugeniu, clasa XI-a ,,A”, IPLT ,,Petru Rareș”.\n\nReportaj video realizat în cadrul proiectului Jurnaliștii Civici, de la „Observatorul de Nord”, dacă vrei să faci parte din echipa noastră, ne poți scrie AICI .",
    "metadata": {
      "original_file": "Observatorul_0344.html"
    }
  },
  {
    "title": "Sorocenii sunt invitați mâine la expoziția „Personaje pentru multiplicație” a pictorului sorocean Tigran Haceatrean",
    "content": "fondat la 3.11.1998, înregistrat la Camera Înregistrărilor de Stat, membru al Asociaţiei Presei Independente afiliate WAN (Organizaţiei Internaţionale a Ziarelor) din anul 1999, este primul ziar din câmpia Sorocii, care este inclus în Catalogul ÎS \"Poşta Moldovei\", apare în limba română",
    "metadata": {
      "original_file": "Observatorul_0201.html"
    }
  },
  {
    "title": "Judecătoria Soroca a emis sentința într-un caz de trafic ilegal de migranți ucraineni",
    "content": "Pe 8 noiembrie 2024, Judecătoria Soroca a pronunțat o sentință într-un dosar complex de migrație ilegală, implicând mai multe persoane acuzate de organizarea traversării ilegale a frontierei. Inculpații au fost acuzați că ar fi facilitat trecerea ilegală a unor cetățeni ucraineni, oferindu-le transport și cazare în Moldova cu scopul de a-i ajuta să ajungă în spațiul Schengen.\n\nPotrivit anchetei, unii dintre inculpați se ocupau de găsirea cetățenilor ucraineni interesați de migrația ilegală, le explicau condițiile și discutau despre sumele necesare, care variau între 4000 de dolari și 4000 de euro pentru fiecare migrant. \n\n În data de 4 august 2023, inculpații i-au transportat pe migranți pe malul râului Nistru, în apropierea localităților de graniță. Migranții au fost trecuți peste râu într-o barcă gonflabilă, de către două persoane care aveau rolul de vâslași, evitând astfel punctele de trecere oficiale. \n\n După traversare, migranții au fost transportați cu diverse mijloace până în Chișinău, unde au fost cazați la un hotel, cu intenția de a-și continua drumul spre spațiul Schengen. \n\n La 12 august 2023, în timpul controlului de pașapoarte pe Aeroportul Internațional Chișinău, s-a constatat că migranții ucraineni nu dețineau documente care să justifice intrarea legală în Moldova. Aceștia au fost reținuți și interogați, moment în care au confirmat că traversarea s-a realizat prin mijloace ilegale, iar transportul a fost facilitat de inculpați. \n\n În fața instanței, inculpații și-au recunoscut vina, detaliind modul în care au pus la cale activitatea infracțională și explicând motivele implicării lor. De asemenea, aceștia și-au exprimat regretul față de faptele comise. \n\n Astfel, patru persoane au fost condamnate pentru săvârșirea infracțiunii prevăzute de art. 3621 alin. (2) lit. b), c) din Codul Penal al Republicii Moldova. Fiecare dintre aceștia a fost sancționat cu o amendă de 640 unități convenționale (32.000 lei) și privarea de dreptul de a exercita activitatea de transportare a persoanelor în procesul de migrațiune în și peste hotarele Republicii Moldova pentru o perioadă de 2 ani.",
    "metadata": {
      "original_file": "Observatorul_0082.html"
    }
  },
  {
    "title": "Despre vremurile când Bălţi intra în ţinutul Soroca",
    "content": "După retragerea armatei ruse din Moldova Turcia s-a străduit să-şi consolideze poziţiile ei în Moldova. Prima încercare a Imperiului Rus de a se întări în Principatele Dunărene a suferit eşec. Campania de la Prut a lui Petru a fost primul război cu turcii pe teritoriul Moldovei. Până la sfârşitul secolului armata rusă a mai venit de trei ori pe teritoriul Moldovei.\n\nDupă 1711 guvernul turc a schimbat sistemul de administrare al principatului, încercând să taie orice tentativă a moldovenilor de a se elibera de sub dominaţia osmană. La 1713 Turcia începe lucrările de întărire şi lărgire a cetăţii Hotin, iar în 1715 trece sub administraţia unui paşa satele ţinutului Hotin, transformându-l în raia turcească. S-a făcut o încercare a turcilor de a anexa şi Cetatea Soroca. Nicolae Mavrocordat în a doua sa domnie (1711-1716) a protestat împotriva anexării cetăţii la Imperiul Otoman.\n\nŞi tot după 1711 Poarta singură numeşte domnitori în Moldova. În decursul a o sută şi ceva de ani (până la 1822) pe tronul Moldovei s-au schimbat 37 de domnitori, numiţi de obicei din câteva familii greceşti bogate şi cu influenţă la Poartă – Mavrocordaţii, Ghica, Cantacuzinii. Anume atunci în acel secol al grecilor fanarioţi a apărut zicala “Schimbarea domnilor-bucuria nebunilor”.\n\nIon Neculce deplânge amarnic biata ţară, soarta ei amară ce i-o hărăziseră Moldovei stăpânii ei turco-fanarioţi: “Oh! Oh! Oh! Săraca ţară a Moldovei, ce nenorocire de stăpâni c-aceşitea ai avut! Ce sorţi de viaţă ţ-au cădzut! Cum au mai rămas om trăitor în tine, de mare mirare este, cu atâtea spurcăciuni de obiceiuri ce să trag până astăzi în tine Moldovă.” Milă adâncă pentru ţara robită şi ură neîmpăcată pentru cumpliţii ei înrobitori ca Dumitraşcu – Vodă Cantacuzino.\n\nRea soartă se abătuse asupra Moldovei – domni străini şi războaie: unii apărau ce aveau şi nu era al lor, alţii încercau să cucerească ce nu le aparţinea: “Deoarece Turcia se află în slăbiciune extremă, de la Măria Voastră Împărăteasa depinde să daţi poruncă armatelor să meargă direct la Constantinopol: cum vor ajunge în Bugeac, atunci tătarii de acolo se vor supune. Moldova şi Valahia se vor ridica numaidecât: la trecerea peste Dunăre şi luarea în stăpânire a depozitelor se va ridica şi restul populaţiei, împovărată şi sărăcită deşi abandonează casele; se vor ridica creştinii din întreaga Grecie; va rămâne de speriat Constantinopolul şi de forţat sultanul să dea bir cu fugiţii. Pentru aceasta este îndeajuns ca câteva corăbii maritime să fie aduse în canal şi să se debarce 20.000 de ostaşi. Cel mai potrivit timp pentru aceasta – viitoarea toamnă şi iarnă. Solul rus la Constantinopol Vişneacov Anna Ioanovna. Anul 1736, iulie”.\n\nÎn scurt timp Moldova fu supusă încercării unui nou război între turci şi ruşi. Direct sau indirect evenimentele acestor războaie s-au răsfrânt şi asupra Sorocii. La 1737 guvernul rus pentru întreţinerea relaţiilor cu Poarta se foloseşte de serviciile ambasadorului francez la Constantinopol. Ruşii se străduiau de fapt să-l folosească mai rar. La sfârşitul anului 1737 la Kiev soseşte pârcălabul de Soroca Petru Duca cu o scrisoare de la domnitorul Gheorghe Ghica în care el se propune ca mijlocitor. Petru Duca care se bucura de o anumită încredere în Rusia a relatat că scrisoarea a fost scrisă din porunca vizirului. La Iaşi a fost trimis un răspuns afirmativ, dar de fapt schimbul de scrisori între Iaşi şi Kiev n-a dat nici un rezultat. \n\n Tot în această perioadă la Kiev activa un centru ce strângea informaţii din Moldova şi regiunile învecinate. Informaţiile erau prelucrate şi trimise după destinaţie. Conducea cu centrul fostul ambasador al Rusiei în Istambul I. I. Nepliuev. Cu dânsul erau legaţi fraţii Petru şi Alexandru Duca din Soroca.\n\nÎn timpul campaniei militare în Moldova din 1739, un detaşament rusesc de 1000 de oameni sub conducerea colonelului Vasilii Petrovici Capnista atacă Soroca şi Movilăul, care au fost devastate. Atacul detaşamentului rusesc a fost ultimul în lunga istorie a cetăţii Soroca. Boierii moldoveni îi primiseră pe ruşi aproape cu bucurie, dar generalul Munnich se arătase aşa de crud şi grosolan, încât pentru totdeauna boierii pierdură încrederea în Rusia şi dragostea pentru ostaşii şi generalii ei. Ei fură mai mult bucuroşi când la încheierea păcii ţara Moldovei n-a fost dezmembrată şi a rămas în vechea ei alcătuire.\n\nÎn acele vremuri când zeul războiului î-şi întinse aripele deasupra Moldovei, Grigore-vodă Chica “au umblat pre la Soroca, pre la Raşcov, pre la Orhei, de s-au primblat să vadză locurile ţării”. Povestesc şi azi bătrânii din câmpia Sorocii, că domnul Moldovei s-a oprit să-şi tămăduiască durerile la izvorul mănăstirii Rudi, care, după cum se zice, are putere de leac. În 1768 izbucneşte un nou război între cele două mari puteri: Rusia şi Turcia. Deşi iniţiatorul războiului a fost Turcia, ţarismul rus de fapt era şi el agresor. Războiul corespundea planurilor ruşilor referitor la teritoriul de pe malul Mării Negre şi în Balcani. \n\n În decursul războiului ruso-turc din 1768-1774, ca şi în celelalte războaie duse de Rusia pe teritoriul Moldovei au participat voluntarii moldoveni. Potrivit calculelor istoricilor în războiul din 1768-1774 alături de oştirile ruse au participat aproximativ 12.000 de voluntari. Întrucât în Moldova locuiau peste 100.000 de familii, la fiecare zece familii un voluntar. Datorită recensământului din 1772 avem posibilitatea de a face cunoştinţă cu voluntarii soroceni.\n\nÎn partea de nord a ţinutului, prin părţile Bricenilor activa detaşamentul căpitanului Andronache Rudi, posesorul moşiilor Rughi şi Samuleauca. O bună parte din voluntarii lui erau din Rughi – 71 voluntari, câte 1-5 din alte sate ale ţinutului: Mancauţi – 1, Marco din Climăuţii de Sus, Mihail şi Gheorghe din Cernoleuca, Nicolae din Brancau, Constantin, Gheorghe, Gheorghii Leşu, Todosii, Vasilii Subţirel din Carcicăuţi, 38 voluntari din Japca, 3 din Soloneţ, Ioniţă din Horodici, Filip şi Ioan din Măcăreuca, 3 voluntari din Slobozia Tătăreuca, 2 din Iarova, 2 din Holoşniţa, câte unul din Vergeni, Lencăuţi şi Mereşanca. Respingere atacurile turcilor detaşamentul lui Alexandru Ciocoi, care se afla în regiunea Otacilor. O bună parte din ţăranii din regiunea Câmpului de Jos al ţinutului Soroca activau în detaşamentul sublocotenentului Constantin Vartic: peste 80 de voluntari erau din Pohoarne şi peste 60 din Zahorna – posesiile lui C. Vartic, 14 voluntari din Receşti, câte 1-3 din Razaleu, Cuituleşti, Căinari şi Rubleniţa. Ţăranii din Sănătăuca, 51 la număr, se aflau în detaşamentul căpitanului Tănasie.\n\nVoluntarii soroceni cu arma în mână luptau alături de trupele ruse. Luptau pentru a-şi vedea ţara liberă. Dar mişcarea voluntarilor nu era unica formă de participare a sorocenilor în război. În multe cazuri locuitorii ţinutului au fost înscrişi ca poştari. Ei făceau prestaţii pentru armata rusă, transportând alimente, muniţii şi alte materiale de război aflate în Podolia spre Dunăre. Fiecare staţie era servită de câteva zeci de gospodării: 37 de gospodării din satul Mândâcul Vechi, 43 din satul Căinari şi 26 din Izvoarele deserveau staţia de poştă Căinari. 31 de gospodării din târgul Soroca deserveau poşta din târg. Pe căile de mişcare şi aprovizionare ale armatei ruse se întâlneau multe râuri, bălţi, râpe. Ţăranii soroceni erau obligaţi să construiască poduri peste aceste obstacole şi să le ţină permanent în stare bună. Aceşti ţărani au fost înscrişi în actele recensământului ca podari – 7 podari din Soroca, 73 podari din Bălţi, care întra la 1772 în ţinutul Soroca.\n\nCitește începutul AICI . Va urma. \n\n Nicolae Bulat, fragment din cartea Județul Soroca: file de istorie (Editura ARC, 2000) publicat cu permisiunea familiei autorului și editurii.",
    "metadata": {
      "original_file": "Observatorul_0128.html"
    }
  },
  {
    "title": "FOTOGRAFIA ZILEI: Vara la Băxani",
    "content": "Ai fotografiat ceva deosebit și vrei ca imaginea să fie apreciată de cât mai multă lume? Ai surprins cu telefonul o problemă și vrei ca autoritățile să afle de ea? Atunci rubrica FOTOGRAFIA ZILEI de pe www.observatorul.md este locul perfect pentru imaginea ta. Trimite-ne imaginea ta pe facebook.com/observatorul.md și descrie când, unde și în ce context a fost făcută, iar noi vom avea grijă să o promovăm ca să ajungă la cât mai mulți oameni.",
    "metadata": {
      "original_file": "Observatorul_0296.html"
    }
  },
  {
    "title": "Mătușa Nicoleta Murzac: „M-am născut la București și acolo am vrut să trăiesc toată viața” / VIDEO",
    "content": "Mătușa Nicoleta Murzac din Vădeni împlinește astăzi 83 de ani. Destinul i-a fost hărăzit să vadă cu ochi de copil și războiul, și foametea, și deportările. Au fost ani grei, în care familia ei a avut de suferit, mai ales tatăl. Regimul sovietic instaurat după război în Basarabia a fost nemilos cu bărbatul care a luptat în armata română și care se întorsese de pe front fără un picior. Nici pe copii regimul nu i-a cruțat. Pentru că nu au intrat în rândurile comsomolului, nu au avut voie să-și continue studiile mai departe.\n\nMătușa a avut două mari visuri în viață: să facă facultate și să trăiască la București, fiindcă acolo s-a născut în îndepărtatul 1941. Dorul de orașul copilăriei fericite l-a păstrat sub inimă toată viața. L-a revăzut după aproape 50 de ani, după destrămarea imperiului sovietic. Când a ajuns pe Calea Basarabiei, acolo unde au stat în gazdă părinții, mătușa ne povestește lăcrimând, că locul copilăriei sale era exact cum și-l imaginase.",
    "metadata": {
      "original_file": "Observatorul_0279.html"
    }
  },
  {
    "title": "FOTOGRAFIA ZILEI: Din cărțile sfinte cetire",
    "content": "Ai fotografiat ceva deosebit și vrei ca imaginea să fie apreciată de cât mai multă lume? Ai surprins cu telefonul o problemă și vrei ca autoritățile să afle de ea? Atunci rubrica FOTOGRAFIA ZILEI de pe www.observatorul.md este locul perfect pentru imaginea ta. Trimite-ne imaginea pe și descrie când, unde și în ce context a fost făcută, iar noi vom avea grijă să o promovăm ca să ajungă la cât mai mulți oameni.",
    "metadata": {
      "original_file": "Observatorul_0500.html"
    }
  },
  {
    "title": "Noua generație de alegători: Tinerii din Soroca se pregătesc să participe activ la alegeri / VIDEO",
    "content": "Deși la ultimele scrutine participarea tinerilor a fost destul de scăzută, se pare că viziunea acestora asupra importanței votului începe să se schimbe în bine. Elevii de la Colegiul Tehnic Agricol din Soroca, care au împlinit recent 18 ani, au încercat să nu convingă de acest lucru. Aceștia afirmă că vor merge la alegeri și vor oferi un vot asumat.\n\nVideo realizat în cadrul proiectului Jurnaliștii Civici, de la „Observatorul de Nord”, dacă vrei să faci parte din echipa noastră, ne poți scrie AICI .",
    "metadata": {
      "original_file": "Observatorul_0150.html"
    }
  },
  {
    "title": "Soroca se pregătește pentru Gala Premiilor în domeniul Culturii: și voi îi puteți înainta pe cei mai buni!",
    "content": "Secţia Cultură şi Turism Soroca a anunţat iniţierea procedurii de organizare și decernare a Premiilor Consiliului Raional Soroca în domeniul Culturii, marcând cea de-a patra ediție a acestui eveniment prestigios. Gala, care își propune să onoreze excelența în diverse domenii culturale, este un punct de referință în calendarul cultural al raionului, reflectând angajamentul comunității față de promovarea și aprecierea activităților culturale.\n\nÎntr-un gest de recunoaștere a muncii și talentului, premiile vor fi acordate punând în lumina reflectoarelor pe cei mai distinşi promotori ai culturii din Soroca. Laureații vor fi răsplătiți cu diploma Consiliului Raional și un premiu bănesc, simbolizând aprecierea și susținerea continuă a eforturilor lor.\n\nScopul acestor distincții este de a celebra contribuțiile semnificative în cercetarea, conservarea și valorificarea patrimoniului cultural local. De asemenea, premiile vizează stimularea creativității, cercetării, responsabilizării pentru standardele de calitate în cultură, precum și încurajarea inovației și a dezvoltării personale în acest sector.\n\nNominalizările pentru premii sunt deschise pentru persoane și/sau grupuri, propuse de către Secția Cultură și Turism, administrațiile publice locale, instituții și organizații ale societății civile. Candidații trebuie să prezinte un dosar complet, care să includă o cerere de solicitare, referințe și un CV, până la 26 aprilie 2024 la Secţia Cultură şi Turism Soroca (Palatul de Cultură, mun. Soroca, str. Independenţei 74).\n\nGala va acoperi o varietate de domenii, de la biblioteconomie la arta teatrală și muzică, subliniind diversitatea și bogăția sectorului cultural din Soroca. Premiile vor fi decernate în cadrul unei ceremonii fastuoase la Palatul de Cultură Soroca, pe data de 15 mai 2024, un moment așteptat cu nerăbdare de întreaga comunitate culturală și artistică din raion.",
    "metadata": {
      "original_file": "Observatorul_0445.html"
    }
  },
  {
    "title": "Ce își doresc sorocenii în anul 2025? / VIDEO",
    "content": "Astăzi, de Sfântul Vasile și Anul Nou pe stil vechi, am ieșit pe străzile Sorocii să aflăm ce dorințe și speranțe au oamenii pentru 2025.\n\nPentru mulți, începutul unui nou an este despre schimbare și noi posibilități. Tradițiile adunate în jurul acestei zile păstrează vie legătura cu trecutul, dar gândurile sunt îndreptate spre viitor. Sorocenii își doresc un an mai bun, în care sănătatea, pacea și bucuria să fie parte din viața lor.",
    "metadata": {
      "original_file": "Observatorul_0015.html"
    }
  },
  {
    "title": "Cercetători în devenire la Liceul Teoretic „Petru Rareș” din Soroca / GALERIE FOTO",
    "content": "Tinerii care reconfigurează Peisajul Chimiei in laboratoarele școlare din întreaga țară reprezintă un val de energie și inovație, facându-se simțită prezența în domeniul chimiei. Liceenii pasionați de știință nu doar că explorează secretele atomilor și legăturilor chimice, ci și pun în aplicare idei ingenioase pentru a rezolva probleme din viața reală, inspirând o nouă generație de exploratori științifici.\n\nCu curiozitatea lor neastâmpărată și dorința lor de a face o diferență, acești liceeni aduc o viziune proaspătă în lumea complexă a chimiei. De la proiecte de cercetare care explorează noile materiale și tehnologii ecologice până la descoperirea de soluții inovatoare pentru problemele legate de mediu și sănătate, tinerii cercetători în devenire demonstrează că vârsta nu este un impediment în calea excelenței științifice.\n\nRezultatul cunoștințelor acumulate sunt reflectate în proiectele rareșenilor și produsele acestora: Tartus Mădălina „O dantură sănătoasă- un zâmbet frumos”, Iana Procopciuc „Cremă pentru față – hidratare și protecție”, Braniște Loredana „Crearea balsamului de buze în condiții casnice”, Mihăluță Daniela „Substanțe antiseptice bazate pe compuși organici naturali”, Maxim Morari „Crearea parfumului uscat în condiții casnice”, Andrieș Cristian „Utilizarea glucozei în procesul de frumsețe” care au fost prezentate colegilor, profesorilor, administrației în cadrul săptămânii catedrei Matematică și științe.\n\nCu resurse limitate și infrastructură simplă, acești liceeni demonstrează că pasiunea și creativitatea sunt cele mai puternice instrumente în laborator. Cu fiecare experiment și descoperire, ei își dezvoltă abilitățile de gândire critică, rezolvare de probleme și colaborare, pregătindu-se pentru a deveni viitorii lideri în domeniul chimiei.\n\nPrin susținerea lor și recunoașterea contribuțiilor lor valoroase, ne asigurăm că viitorul chimiei este luminos și plin de promisiune. Astfel, să sărbătorim curajul și dedicația acestor liceeni în devenire, care reconfigurează peisajul chimiei și ne conduc spre noi orizonturi de cunoaștere și inovație.",
    "metadata": {
      "original_file": "Observatorul_0384.html"
    }
  },
  {
    "title": "În satul Șeptelici au fost aduse 300 de tomberoane pentru gestionarea deșeurilor / VIDEO",
    "content": "În satul Șeptelici din raionul Soroca au fost aduse astăzi 300 de tomberoane noi, parte din proiectul „Împreună pentru un mediu curat și sănătos”. Proiectul este implementat de AO „Casa Speranțelor” cu suportul financiar al Fondului Național pentru Mediu ce are scopul de a crea un mediu mai curat pentru locuitorii din sat.\n\nPrin acest proiect, s-a lucrat la amenajarea locului pentru depozitarea deșeurilor, fiind reparat drumul ce duce spre gunoiște și s-au construit 600 metri de gard în jurul acesteia.\n\nPentru a asigura curățenia pe termen lung, va fi înființat un serviciu de gestionare a deșeurilor în cadrul proiectului „Mă implic” .Acest serviciu va avea reguli clare pentru colectarea deșeurilor și fiecare familie va putea semna un contract pentru a folosi tomberoanele primite. Aceste 300 de tomberoane vor ajuta satul să păstreze curățenia și să simplifice modul de colectare a gunoiului.\n\nTotodată sunt planificate și patru campanii de curățenie în care locuitorii vor fi invitați să participe la igienizarea parcului și a locurilor publice din sat. Mai mult, se va organiza un concurs pentru cea mai curată stradă, cu scopul de a încuraja oamenii să fie activi în păstrarea ordinii și curățeniei.\n\nProiectul „Împreună pentru un mediu curat și sănătos” a beneficiat de un buget total de 1.122.550 lei, din care Fondul Național pentru Mediu a oferit 1.004.450 lei, iar Primăria Șeptelici a contribuit cu 118.100 lei.",
    "metadata": {
      "original_file": "Observatorul_0107.html"
    }
  },
  {
    "title": "Copiii de la Liceul Teoretic „Petru Rareș” aduc bucurie prin Târgul de Crăciun / VIDEO",
    "content": "La Liceul Teoretic „Petru Rareș” din Soroca a avut loc recent Târgul de Crăciun cu genericul „Îi facem să zâmbească” . Elevii cei mici au demonstrat că magia sărbătorilor nu constă doar în daruri, ci și în bucuria de a dărui.\n\nÎn cadrul târgului, copiii au adus jucării de care s-au putut despărți, transformându-le în mici comori pentru alți colegi. Jucăriile au fost vândute la prețuri accesibile, astfel încât fiecare elev să poată participa și să plece acasă cu un zâmbet.\n\nTotuși, scopul principal al târgului nu a fost doar schimbul de jucării, ci și strângerea de fonduri pentru o cauză nobilă. Banii adunați vor fi oferiți copiilor din familii defavorizate, aducând o rază de lumină în viețile lor în preajma Crăciunului.\n\nOrganizatorii au reușit să creeze un eveniment plin de căldură și solidaritate, demonstrând că generozitatea nu ține cont de vârstă. Elevii liceului au fost inspirați să arate că fiecare gest contează atunci când vine din suflet.",
    "metadata": {
      "original_file": "Observatorul_0042.html"
    }
  },
  {
    "title": "Amelia Brumarețchii a primit o diplomă de la pompieri pentru că a ajutat să salveze o femeie din incendiu / VIDEO",
    "content": "Amelia Brumarețchii, o fetiță de șapte ani din municipiul nostru, a primit o diplomă de onoare semnată de Mihail Borș, Șeful DSE Soroca. Aceasta i-a fost acordată cu prilejul Zilei Salvatorului pentru vigilență și determinarea demonstrată la semnalarea producerii unui incendiu și salvarea persoanelor din focar.\n\nÎn luna august ea a observat că iese fum din clădirea fostei școli serale din municipiul Soroca și a apelat la 112. Pompierii au intervenit prompt și au salvat o femeie, care a suferit arsuri neînsemnate.\n\nÎn cadrul aceluiași eveniment, o diplomă similară a primit și polițistul Laurențiu Iavorschi, care a intervenit , acum câteva zile, la stingerea unui automobil în flăcări.",
    "metadata": {
      "original_file": "Observatorul_0412.html"
    }
  },
  {
    "title": "Avertizare de la Direcția Situații Excepționale: Pericolele scăldatului în perioada caniculară / GALERIE FOTO",
    "content": "Direcția Situații Excepționale a mun. Soroca atenţionează că perioada caniculară impune multe riscuri. Anume în această perioadă se majorează numărul cazurilor de înec. Numai de la începutul anului acesta pe teritoriul Țării s-au înecat 29 persoane, dintre care 6 copii.\n\nMajoritatea cazurilor de înec sunt ,,Scăldatul în stare de ebrietate şi Nesupravegherea minorilor atât în apă cât şi pe malurile bazinelor acvatice”.\n\nPentru a evita astfel de cazuri e necesar de respectat regulile de comportament pe apă:\n\n– nu vă scăldați în locuri necunoscute, căci nu cunoaşteţi ce se află în albia bazinului acvatic;\n\n– nu vă deplasaţi pe albia nămoloasă şi acoperită cu plante;\n\n– nu utilizaţi pentru navigaţie mijloace confecţionate individual, ce nu suportă greutatea şi se pot răsturna;\n\n– nu înotaţi departe de mal, în deosebi, pe saltele cu aer sau anvelope din cauciuc;\n\n– nu vă jucaţi în locurile ce riscă să se prăbuşească în apă;\n\n– nu luptaţi cu curenţii rapizi de apă, înotaţi pe curs apropiindu-vă treptat de mal.\n\nAtât copiii, cât și adulții, pentru a evita pericolul în timpul scăldatului, trebuie să țină cont de unele recomandări:\n\n– supravegheați scăldatul copiilor lângă apă şi în apă;\n\n– nu vă scăldaţi fără adaptarea corpului la temperatura apei;\n\n– nu vă aflaţi în apă prea mult timp, pentru a evita suprarăcirea şi supraobosirea\n\n– evitaţi scăldatul de unul singur mai ales în timp de noapte;\n\n– dacă nu ştiţi să înotaţi sau înotaţi rău nu vă scăldaţi singur şi nu intraţi în apă mai sus de brîu;\n\n– nu vă scăldaţi în stare de ebrietate;\n\nPentru siguranţa Dumneavoastră este necesar să cunoaşteţi măsurile de protecţie în timpul scăldatului:\n\n– nu vă scăldaţi în timpul furtunii, păziţi-vă de valuri;\n\n– nu vă scăldaţi în râuri unde sunt maluri abrupte cu curenţi rapizi de apă sau în lacuri cu albii nămoloase, plante, pietre;\n\n– după ce aţi luat masa nu vă scăldaţi timp de 1,5 – 2 ore;\n\n– nu vă scăldaţi când temperatura apei este mai joasă de 18 °C şi a aerului 22 °C .\n\nScăldatul în stare de ebrietate poate deveni fatal, iar printr-un comportament preventiv, vă salvați vața!\n\nÎn caz de situații de urgență apelați 112.\n\nEugeniu Doga, Șef SP al DSE mun. Soroca maior al serviciului/intern: ” La data de 30.06.2024, de către angajații DSE mun. Soroca în comun cu angajații Ip Soroca și Voluntarii de la Organizația Teritorială a Filialei Crucii Roșii Soroca, au fost desfășurate activități de profilaxie în rîndul populației, cu privire la prevenirea cazurilor de înec. Astfel au fost inspectae toate piscinele de pe teritoriul municipiului și cele două plaje. Persoanelor care se odihneau și care se scăldau li s-au oferit recomandări cît și pliante informative. Scopul acestei activități este de a minimaliza numărul de înecați în rîndul populației. Campania de prevenire a cazurilor de înec se va desfășura pe toată perioada sezonului estival.”.",
    "metadata": {
      "original_file": "Observatorul_0238.html"
    }
  },
  {
    "title": "Vremea la Soroca: Prognoza meteo pentru sâmbătă, 20 aprilie 2024",
    "content": "Astăzi, 20 aprilie, vremea în Soroca va fi mai rece decât este obișnuit pentru această perioadă a anului. Cerul va fi predominant înnorat, iar ploile slabe sunt așteptate să apară pe parcursul nopții. Vântul va sufla moderat, cu unele intensificări temporare.\n\nTemperaturile vor atinge o maximă de aproximativ 14 grade Celsius, în timp ce minima se va situa în jurul valorii de 3 grade Celsius.\n\nÎn următoarele zile nu se semnalează schimbări esențiale ale vremii.",
    "metadata": {
      "original_file": "Observatorul_0392.html"
    }
  },
  {
    "title": "Pe ce cheltuie banii noștri Primăria Soroca: 100 mii lei pe timbre, o cișmea de 120 mii lei, coroane și flori de 80 mii lei, ș.a.",
    "content": "Primăria municipiului Soroca și-a propus ca în acest an să achiziționeze planificat mai multe servicii și produse. Printre ele studii de prefezabilitate (410 mii lei), servicii de defrișare a arborilor (149,5 mii lei), lucrări de construcție a unui WC (149 mii lei), instalarea unei cișmele (120 mii lei), timbre poștale (100 mii lei) și altele.\n\nAceste informații se regăsesc în planul de achiziții pentru anul 2024 conform bugetului modificat în trimestrul II.\n\nTotodată în planul de achiziții pentru întreg anul 2024 sunt planificate procurarea florilor și coroanelor în sumă (80 mii lei), servicii de alimentație a persoanelor fără adăpost (50 mii lei), servicii de sterilizare a maidanezilor (150 mii lei) și altele.\n\nApropo, pe site-ul oficial al primăriei Soroca, primsoroca.md , cetățenii pot afla diverse informații despre activitatea primăriei municipiului Soroca. Un compartiment aparte este dedicat transparenței decizionale, iar acolo, pe lângă informațiile despre proiectele de decizie, putem afla pe ce a cheltuit primăria banii sau pe ce planifică să-i cheltuie.\n\nMenționăm că anterior, Comunitatea Mea, programul principal al Agenției Statelor Unite pentru Dezvoltare Internațională în Moldova (USAID Moldova) în domeniul guvernării locale implementat de IREX în Republica Moldova a lansat un spot informativ pentru cetățenii responsabili care vor să cunoască cum cheltuie primăria banii din buget.\n\nSpotul animat este pentru cei care nu cunosc răspuns la întrebările din ce bani primăria repară drumul din comunitate ori câți bani au planificat autoritățile publice locale pentru necesitățile cetățenilor și cum sunt cheltuiți ei.",
    "metadata": {
      "original_file": "Observatorul_0111.html"
    }
  },
  {
    "title": "De la pretestări la examene: Un singur pas pentru elevii absolvenți / VIDEO",
    "content": "În luna aprilie, în fiecare an, elevii absolvenți susțin pretestări, rezolvând teste asemănătoare cu cele de la examene. Scopul acestora este să-i pregătească pe elevi pentru sesiunea de examene și să verifice nivelul lor de cunoaștere a materialului.\n\nDavid Melnic, elev la Colegiul Agricol din Soroca, a discutat cu colegii săi despre impresiile lor cu privire la pretestări și cât de pregătiți se simt pentru examenele de Bacalaureat.\n\nReportaj video realizat în cadrul studioului pentru tineri MoJo, de la „Observatorul de Nord”, dacă vrei să faci parte din echipa noastră, ne poți scrie AICI .",
    "metadata": {
      "original_file": "Observatorul_0404.html"
    }
  },
  {
    "title": "O soroceancă amendată cu 25 mii lei fiindcă și-a acuzat soțul de viol, la judecată a recunoscut că a mințit",
    "content": "O femeie domiciliată în municipiul Soroca, a fost condamnată săptămâna trecută de Judecătoria Soroca pentru depunerea unui denunț fals împotriva soțului său. Sentința pronunțată pe 4 decembrie 2024 include o amendă de 25.000 lei.\n\nPotrivit instanței, femeia a depus în această vară un denunț fals, acuzându-l pe soțul său de viol. În denunț, inculpata a susținut că ar fi fost abuzată sexual timp de două zile. Ulterior, ancheta a demonstrat că acuzațiile erau nefondate, cazul fiind clasat din lipsă de probe.\n\nPe parcursul procesului, soroceanca și-a recunoscut integral vina și a explicat că a acționat sub impulsul unui conflict conjugal intens, dorind să-și sperie soțul. În declarația făcută în fața instanței, inculpata și-a exprimat regretul profund pentru faptele sale și a solicitat o pedeapsă blândă, invocând circumstanțele familiale și lipsa unui loc de muncă.\n\nInstanța a reținut că inculpata a avut o atitudine cooperantă pe durata procesului, recunoscând vina și contribuind la desfășurarea rapidă a procedurilor judiciare. De asemenea, s-a ținut cont de faptul că femeia nu are antecedente penale recente, iar infracțiunea comisă este clasificată drept mai puțin gravă.",
    "metadata": {
      "original_file": "Observatorul_0054.html"
    }
  },
  {
    "title": "Cine a fost Coste, cel mai vechi pârcălab cunoscut al Cetății Soroca?",
    "content": "August 1469. Năduşeala verii ce pătrundea pretutindeni, chiar şi-n dumbrăvile răcoroase, de data aceasta aducea ceva nou, necunoscut. Căldura se îmbina cu presimţirile de nelinişte ale ţăranilor. În ultimul timp viaţa devenise mai agitată. Veşti triste veneau de peste apa Nistrului. Câteva caravane de târgoveţi – ce ţineau drumul spre Kiev, s-au oprit la vadul Nistrului. Din stepa sălbatică vântul aducea miros de incendii. Nouri negri de fum apăreau şi dispăreau în zarea depărtată.\n\nDin nou s-a cutremurat stepa sălbatică. Hoarda de Aur s-a aruncat iarăşi în şa, îndreptându-şi iureşul năvalnic al cavaleriei sale spre Europa. Tătarii de peste apa Volgăi în frunte cu hanul lor au trecut Niprul orientând-şi loviturile spre Litva şi Podolia. Au apărut sub zidurile Cameniţei şi Jitomirului, semănând groază, prădând şi robind mii de oamenii. Litvenii, care nu s-au aşteptat la această invazie şi fiind puţini la număr, nici n-au îndrăznit să le stea în cale. Părea că această urgie va trece pe alături de Moldova, tulburând numai apele Niprului şi Bugului…\n\nCavaleria tătară se zbătea între malurile Bugului şi Nistrului, căutând ieşire spre noi pământuri. Sperau moldovenii, că Nistrul repede va opri acel nour de lăcustă tătară. Sperau … În zădar au încercat să-i oprească sorocenii, barându-le calea spre inimă ţării. Puhoiul sălbatic s-a rostogolit peste ei, prădând satele în curmezişul şi latul câmpiei, s-au ridicat în lungul Răutului, au răscolit drumurile şi codrii Sorocii, au ajuns pe valea şi culmea Cuboltei. A ajuns Hoarda până la o Dumbravă ce se chema Lipniţi: “În anul 6978 (1470 – august în 20 – scrie cronica de la Putna – venit-au o mare mulţime de tătari, şi-au biruit Ştefan Voievod la Dumbrava de la Lipniţi, aproape de Nistru …“ În acea crîncină bătălie pierdură tătarii pe fiul hanului, prins de viu. În scurt timp după fuga lor din Moldova, prin vadul de la Naslavcea, hanul tătar trimite o solie de 100 de oameni la Ştefan. Aceştia îl vestiră cu îngâmfare, că dacă voievodul nu-i redă libertatea fiului hanului sau dacă are vre-un gând rău asupra lui, hanul are să-l pedepsească cu cruzime. Dar Ştefan “ingentis animi vir”, bărbat cu suflet mare şi viteaz, supărat grozav de acea solie, care poate că pe cineva l-ar şi fi îngrozit, necătând la ameninţările hanului tătar, ciopârţi feciorul acestuia în patru bucăţi, chiar în faţa solilor tătari, iar mai apoi şi pe ei i-a tras în ţeapă, lăsând în viaţă numai unul, care cu nasul tăiat, l-a trimis la han să-i dea veste. “Astfel a răzbunat Ştefan – scrie Ian Dlugosz- sufletele celor morţi”.\n\nDupă bătălia de la Lipniţi, care de fapt a avu loc la 1469, “venit-au şi-au sfinţit hramul prea sfintei născătoare de Dumnezeu de la Putna cu mâna prea-o-sfântului mitropolit Kir Teoctist şi episcopului Tarasie fiind de faţă egumenii tuturor mănăstirilor şi întregului cler preoţesc de 64 de inşi. Septembrie în 3, sub arhimandritul Ioasaf” (Letopiseţul de la Putna). Hoarda tătară a fost zdrobită, dar ameninţările hanului mai pluteau de asupra lui Ştefan cel Mare. Bătându-se cu turcii la Vaslui, la Războieni şi pribejind prin ţară, gândurile lui erau îndreptate spre hotarul de răsărit al ţării, la acel vad, trecut liber de tătari.\n\nCursul de sus al Nistrului era păzit de Cetatea Hotin, partea din jos de Cetatea Orhei, unde sta singur Gangur şi numai cursul de mijloc al Nistrului cu cele patru vaduri Otaci, Soroca, Vadu Raşcului şi Rîbniţa rămânea deschis ca nişte porţi. Şi numai ridicând o cetate la Soroca, Ştefan cel Mare şi-a asigurat securitatea dinspre răsărit.\n\nSpre deosebire de alte cetăţi, ajunse la noi cu mari schimbări în construcţie, demolate, înnoite de mai multe ori, actualei cetăţi Soroca i-a fost hărăzită o altă soartă – contemporanii noştri o pot admira aproape în forma ei iniţială, cu toate că fiind pază la vadul Nistrului, a trecut prin focul multor bătălii, fiind de multe ori asediată de polonezi, cazaci, tătari. Şi astăzi, zidurile exterioare ale cetăţii mai păstrează urme de gloanţe şi obuze; cele interioare – urme de viaţă a unei garnizoane militare – inscripţii, desene.\n\nIzvoarele documentare scrise au adus până la noi informaţii destul de sărăcăcioase despre originea cetăţii. Primele date veridice despre actuala cetate Soroca se conţin în letopiseţul lui Miron Costin. În “Cronica poloneză” M. Costin mărturiseşte, că cetatea din piatră Soroca a fost construită de către Petru Rareş “când s-au aşezat Petru Vodă pe a doua domnie la scaunul său”, adică în anii 40 ai sec. XVI.\n\nBineînţeles, apare întrebarea: a fost ea construită pe loc gol sau a avut ca predecesoare o altă cetate? Căutând răspuns la această întrebare mulţi istorici, arhitecţi, simpli cercetători înaintau diferite versiuni, ipoteze. Cea mai răspândită era varianta, care considera, că Cetatea Soroca este “opera genovezilor” şi nu-i altceva decât Olhionia, colonie străveche, iar mai târziu factorie genoveză. Printre promotorii acestei versiuni se numără Dimitrie Cantemir, Constantin Stamati, A. Meier, Zamfir Arbore etc. În cunoscuta lucrare “Descrierea Moldovei” Dimitrie Cantemir susţine că: “…ţinutul cel mai de preţ ce iaste pre malul Nistrului o bună bucată de cale iaste Ţinutul Sorocii. Scaunul lui iaste Soroca, de se chema mai înainte “Alhionia…”.\n\nÎn lucrările altor istorici români: S. Panaitescu, N. Iorga, M. Costachescu la fel se face o tangenţă dintre Cetatea Soroca şi Olhionia sau o altă colonie genoveză. După părerea lor, cetatea a fost construită de genovezi, iar la începutul sec. XV, după căderea Olhioniei şi a Republicii Genoveze la Marea Neagră ea, ca printr-o moştenire revine Statului Moldovenesc. Pe locul acestei factorii genoveze, Ştefan cel Mare – afirmă ei – pe la 1475 ridică cetatea din piatră.\n\nMult timp anume această concepţie a fost socotită primordială. Cu totul diferită este poziţia altor istorici români (Ion Nistor, Ştefan Ciobanu), care resping ideea construcţiei fortificaţiei pe locul Olhioniei. Dânşii afirmă, că Cetatea Soroca a fost construită de către Ştefan cel Mare cu scopul de a apăra graniţele de Răsărit ale Moldovei, iar Petru Rareş o reconstruieşte doar în prima jumătate a sec. XVI.\n\nInvestigaţiile arheologice efectuate în cetate în 1958-1959, 1968-1969 au permis lui G. Cebotarenco, doctor în istorie, să confirme o altă versiune, înaintată de istoricul A. Lepădatu şi arhitectorul V. Voiţehovschi: pe timpul lui Ştefan cel Mare la Soroca a fost construită o cetăţuie din lemn şi pământ, iar Petru Rareş, ridică în locul ei cetatea din piatră. În favoarea acestei versiuni, care pare a fi cea mai veritabilă, vorbesc izvoarele documentare.\n• Era o zi caldă de vară a unui sfârşit de secol zbuciumat şi sângeros, dar pe cât de glorios pentru micul stat a lui Ştefan cel Mare. Ungurii, tătarii, turcii, polonii – toţi trecuţi prin sabie şi călcaţi în picioare.\n\nPatru călăreţi trecură în grabă trecătoarea peste Prut de la Ştefăneşti, îndreptându-se spre Suceava. Vara era în toi. Păsările cântau în înaltul cerului. Călătorii singuratici căutau salvare de năduşeala verii la umbra codrului. Prin iarba mătăsoasă a potecilor de codru, ici colo albeau oseminte albe. Turceşti? Tătare? Polone? În codrii Cozminului se ridicau spre înaltul cerului albastru stejăreii răsăriţi din brazda plugului blestemat de polonezii lui Ioan Albert.\n\nMulte războaie a dus Ştefan cel Mare şi fiul său Bogdan Vodă cu leşii: “multe robi au făcut în Ţara Leşască cât ia pus pe leşi în plug de-au şi arat cu dânşii, de au semănat ghindă, de-au făcut dumbrava pentru pomenire, ca să nu se mai ocolească de Moldova.” (I. Neculce)\n\nCetate de scaun îşi deschise porţile sale în calea noilor veniţi. Pârcălabul sorocian Coste şi cei trei însoţitori se îndreaptă spre palatul domnesc. Odihnindu-se puţin, ei în grabă au luat cale spre Hîrlău. Ajunşi acolo, pârcălabul păşi pragul sălii de reşedinţă a domnitorului. Încăperea era de acum plină de dregători şi oşteni, boieri şi târgoveţi – de cei ce alături de Ştefan s-au aflat şi la nevoie şi la izbândă. Ei aveau să fie martori la faptul când, rând pe rând, cei mai vrednici bărbaţi ai neamului îşi vor pune al lor semnătura de martor sub o nouă biruinţă a lui Ştefan cel Mare – pacea cu Ioan Albert: Gheorghe, arhiepiscopul Moldovei, Toader şi Negrilă, starostii de la Hotin, Eremia şi Dragoş, pârcălabii de la Neamţu, Arbore de la Suceava, Ivanco şi Alexa, pârcălabii de la Orhei, Coste, pârcălabul de Soroca…\n\n“Coste, pârcălab de Soroca” menţionat astfel în sfatul domnesc de la 12 iulie 1499 este prima atestare documentară a Sorocii, a cetăţii din lemn şi pământ. Peste două luni la 14 septembrie 1499 din nou “Coste staroste de Soroca” întăreşte ca martor ocular tratatul lui Ştefan cel Mare cu Alexandru, mare duce de Lituania. Faptul participării lui Coste la sfatul domnesc mai are şi o altă semnificaţie pentru noi.\n\nPârcălabii principalelor cetăţi moldoveneşti sunt cunoscuţi numai din hrisoavele domneşti, fiind ca martori. Ei erau oamenii cei mai apropiaţi domnului, fiind uneori chiar şi rude cu el şi făceau parte din sfatul domnesc şi nici de cum oricărui pârcălab al unei cetăţi din lemn şi pământ, de mai mică importanţă, îi era permis să asiste în Divanul ţării, cu excepţia lui “Coste pârcălab de Soroca”. Acest fapt vorbeşte de două lucruri: ori că importanţa Cetăţii Soroca juca un rol principal de apărare a cetăţii de scaun a lui Ştefan cel Mare – Suceava, ori că Coste pârcălab de Soroca, era o personalitate de epocă şi avea respectul domnitorului prin înţelepciunea şi slujba lui la hotarul de răsărit al Moldovei, la cele trei vaduri din cursul de mijloc al Nistrului – Otaci, Soroca, Vadul Raşcu.\n\nCoste pârcălab de Soroca, staroste de Soroca ar fi mai mult decât posibil acel Coste Posadnic a cărui soţie Maruşca, devenind după moartea soţului moştenitoarea moşiei Brăneşti o vinde la 7 martie 1528 lui Albul Fârcovici.\n\nUn alt document care vorbeşte în folosul identităţii lui Coste pârcălab de Soroca cu Coste Posadnic este cartea domnească de la 28 aprilie 1552, în care el este numit Coste Posadnic pârcălab de Soroca.\n\nCoste Posadnic, pârcălab de Soroca a fost feciorul lui Stan Posadnic şi a soţiei acestuia Marica, care se trăgea din Mihail Peritschi. Coste de Soroca a avut la rândul său un fecior şi cinci fete: Fătul (viitorul pârcălab de Ciubarciu) Stanca, Solomia, Neagşa, Ana şi Anghelina.\n\nLa 1500, martie 14, Ştefan cel Mare îi întăreşte lui Coste pârcălab de Soroca, fratelui Toader şi Giurjă Pacurarul moşia Todireşti.\n\nDupă vânzarea s. Branişti de către Maruşca soţia lui Coste, şi copii acestuia la rândul lor vor vinde o parte din moştenirea părintelui. La 7 aprilie 1528, Fătul şi surorile acestuia vând o parte din s. Starosuliţi.\n\nDintr-un document emis la 28 martie 1528 aflăm că Petru Rareş întăreşte o parte din satul Pitici Stancăi, fiica Neagăi, nepoata lui Toader Pitic, partea din mijloc a satului, din împărţeala ce a avut mama ei Neaga, de la Ştefan cel Mare. Din alt document de la 29 martie 1552 aflăm din nou despre urmaşii lui Coste. Ion, fiul Neagşei, fiica lui Costea Posadnic, dă partea sa din Pitici lui Gheorghe, diac pentru satul Valea Neagră de la Nistru (Valea Ciornei).\n\nCăderea cetăţilor de la Dunăre şi Mare a însemnat pentru statul moldovenesc crearea unor mari breşe în sistemul defensiv şi pierderi economice enorme. Ştefan cel Mare depune eforturi enorme pentru redobândirea celor două cetăţi: Chilia şi Cetatea Albă, dar rămase, din păcate, fără rezultatul scontat.\n\nÎn această situaţie atenţia lui Ştefan cel Mare s-a îndreptat, în ultimii ani ai vieţii sale, spre întărirea cetăţilor din nordul Moldovei şi spre construirea altora, destinate să opună rezistenţă invaziilor tătare şi poloneze. Mărturii în acest sens găsim într-o cronică rusească după care înaintea luptelor cu regele polon, Ioan Albert, Ştefan cel Mare “şi-a adunat oastea lui şi a aşezat cu oamenii şi a întărit puternic Cetatea de Scaun Suceava şi toate celelalte cetăţi ale lui” şi, de asemenea, a construit cetatea din lemn şi pământ de la Soroca.\n\nSăpăturile arheologice efectuate la Soroca de G. Cebotarenco au demonstrat că, într-adevăr, a ridicat Ştefan cel Mare la Soroca şi împotriva cetelor tătare, care, ocolind vadul Nistrului apărat de cetatea din piatra de la Orhei, făceau a lor incursiuni spre inima Moldovei, mai pe la nord, prin vadurile de la Soroca, o cetate a cărei pârcălab îl întâlnim pentru prima dată în documentul de la 12 iulie 1499. Urmele ei au fost găsite în parametrul cetăţii din piatră construită mai târziu în acelaşi loc de Petru Rareş. Fortificaţia din lemn şi pământ de la Soroca a continuat să funcţioneze cu aceeaşi predestinaţie de apărare şi în timpul domniei feciorilor lui Ştefan: Bogdan cel Orb (1504-1517), Ştefăniţă (1517-1527) şi în prima domnie a lui Petru Rareş (1527-1538).\n\nVa urma. \n\n Nicolae Bulat, fragment din cartea Județul Soroca: file de istorie (Editura ARC, 2000) publicat cu permisiunea familiei autorului și editurii.",
    "metadata": {
      "original_file": "Observatorul_0280.html"
    }
  },
  {
    "title": "Ziua limbilor europene sărbătorită și la Colegiul „Mihai Eminescu” din Soroca / GALERIE FOTO și VIDEO",
    "content": "Imaginați-vă o călătorie în care granițele dispar, iar diversitatea culturală și lingvistică devine busola care ne ghidează pașii. Activitatea „Călătorie în jurul lumii prin limbi și culturi” organizată în Colegiul „Mihai Eminescu” din Soroca a oferit participanților o explorare captivantă a diversității culturale și lingvistice, prin activități interactive și exerciții de gândire.\n\nStudenții au contribuit cu poezii și cântece în diferite limbi, aducând un plus de profunzime și frumusețe acestui demers intercultural.\n\nMenționăm că Ziua Europeană a Limbilor are ca scop să aducă în atenția publicului marea varietate lingvistică din Europa, să promoveze patrimoniul cultural și diversitatea lingvistică, să încurajeze oamenii de orice vârstă să învețe limbi străine, precum și să promoveze profesiile legate de domeniul lingvistic.\n\nReportaj realizat în cadrul studioului pentru tineri MoJo, de la „Observatorul de Nord”, dacă vrei să faci parte din echipa noastră, ne poți scrie AICI . \n\n Reporteri MoJo: Corina Perdinschi și Anatolie Mitrofan",
    "metadata": {
      "original_file": "Observatorul_0146.html"
    }
  },
  {
    "title": "O mamă din Soroca cere disperată protecție împotriva fiului agresiv",
    "content": "Un caz dramatic din Soroca scoate la lumină o problemă cutremurătoare: o mamă a fost nevoită să ceară protecție împotriva propriului fiu, care o maltrata fizic și psihic. Judecătoria Soroca a emis un ordin de protecție pentru a garanta siguranța femeii și pentru a opri ciclul violenței.\n\nRecent femeia a cerut ajutorul autorităților, semnalând acte repetate de violență fizică și verbală comise de fiul său. Incidentul care a determinat-o să ia această decizie a fost unul deosebit de dureros: fiul, sub influența alcoolului, a bruscat-o, apucând-o de păr și insultând-o cu cuvinte greu de reprodus. Această agresiune este doar ultimul episod dintr-un șir lung de abuzuri.\n\nDe-a lungul anilor, fiul a fost sancționat de mai multe ori pentru comportamentul său, dar aceste măsuri nu au reușit să-i corecteze atitudinea. Femeia a suportat ani la rândul umilințe și maltratări, dar a decis să ia măsuri legale pentru a-și proteja demnitatea și siguranța. Judecătoria Soroca a dispus ca agresorul să părăsească locuința comună, să păstreze o distanță de cel puțin 50 de metri față de mama sa și să nu aibă niciun fel de contact cu aceasta. În plus, el va fi monitorizat electronic pentru a se asigura respectarea acestor restricții.\n\nOrdinul de protecție, valabil pentru o perioadă de 90 de zile, poate fi prelungit dacă situația o va impune. Autoritățile subliniază că aceste măsuri sunt esențiale pentru a preveni alte incidente și pentru a proteja victimele violenței domestice. Acest caz atrage atenția asupra unei realități dureroase: violența domestică nu ține cont de relațiile de sânge. Mamele, simboluri ale iubirii și sacrificiului, devin uneori victimele celor pe care i-au crescut și iubit.",
    "metadata": {
      "original_file": "Observatorul_0003.html"
    }
  },
  {
    "title": "Monumentul victimelor Holocaustului de la Cimitirul Evreiesc din Soroca a fost vandalizat",
    "content": "Pe rețelele de socializare a fost distribuită o fotografie de la Cimitirul Evreiesc, în care un monument ar fi fost profanat prin scrierea unui text pe el. Comunitatea Evreiască din Republica Moldova a venit cu un mesaj în care constată cu profund regret faptul vandalizării monumentului victimelor Holocaustului la cimitirul evreiesc din Soroca.\n\n„Vom face tot posibilul pentru ca fapta dată să fie investigată și vinovații trași la răspundere” se spune în mesajul lor. Totodată Polițiștii din Soroca s-au autosesizat și investighează circumstanțele în care pe un monument amplasat în unul dintre cimitirele din oraș ar fi fost inscripționat un text și simboluri interzise, se spune într-o postare a Inspectoratului General de Poliției. „Oamenii legii întreprind toate măsurile necesare în vederea identificării făptuitorului și stabilirii tuturor circumstanțelor. Reprezentanții Inspectoratului de poliție Soroca au sesizat deja autoritățile competente pentru înlăturarea, în cel mai scurt timp, a semnelor respective.”",
    "metadata": {
      "original_file": "Observatorul_0453.html"
    }
  },
  {
    "title": "Atelierul „Dezinformarea în an electoral. Cum reacționăm rapid și eficient în calitate de jurnalist și comunicator” / GALERIE FOTO",
    "content": "Recent, la Biblioteca Municipală „Mihail Sadoveanu” din Soroca, a avut loc atelierul cu genericul „Dezinformarea în an electoral. Cum reacționăm rapid și eficient în calitate de jurnalist și comunicator”. Evenimentul a fost organizat de Lilia Zaharia, directoare la Transparency International-Moldova.\n\nLa activitate au participat reprezentanți ai Administrației Publice Locale (APL), Situațiilor Excepționale, Poliției de Frontieră, Inspectoratului de Poliție, jurnaliști și bibliotecari din regiunea de nord.\n\nExpertul în comunicare și media, Samir Krilic, jurnalist originar din Croația, care locuiește de mulți ani în America, a fost prezent la eveniment însoțit de traducătoarea Matveiciuc Elena. Acesta a prezentat exemple concrete pentru a sublinia importanța prevenirii dezinformării, accentuând necesitatea de a construi încrederea prin colaborare și comunicare strânsă între APL, jurnaliști și comunitate.",
    "metadata": {
      "original_file": "Observatorul_0214.html"
    }
  },
  {
    "title": "Dacă iubești Nistrul, vino mâine în fața Cetății Soroca!",
    "content": "fondat la 3.11.1998, înregistrat la Camera Înregistrărilor de Stat, membru al Asociaţiei Presei Independente afiliate WAN (Organizaţiei Internaţionale a Ziarelor) din anul 1999, este primul ziar din câmpia Sorocii, care este inclus în Catalogul ÎS \"Poşta Moldovei\", apare în limba română",
    "metadata": {
      "original_file": "Observatorul_0351.html"
    }
  },
  {
    "title": "FOTOGRAFIA ZILEI: Parcare anti-asfaltare",
    "content": "Ai fotografiat ceva deosebit și vrei ca imaginea să fie apreciată de cât mai multă lume? Ai surprins cu telefonul o problemă și vrei ca autoritățile să afle de ea? Atunci rubrica FOTOGRAFIA ZILEI de pe www.observatorul.md este locul perfect pentru imaginea ta. Trimite-ne imaginea ta pe facebook.com/observatorul.md și descrie când, unde și în ce context a fost făcută, iar noi vom avea grijă să o promovăm ca să ajungă la cât mai mulți oameni.",
    "metadata": {
      "original_file": "Observatorul_0078.html"
    }
  },
  {
    "title": "Soroca devine astăzi capitala umorului, a epigramelor și caricaturilor",
    "content": "fondat la 3.11.1998, înregistrat la Camera Înregistrărilor de Stat, membru al Asociaţiei Presei Independente afiliate WAN (Organizaţiei Internaţionale a Ziarelor) din anul 1999, este primul ziar din câmpia Sorocii, care este inclus în Catalogul ÎS \"Poşta Moldovei\", apare în limba română",
    "metadata": {
      "original_file": "Observatorul_0428.html"
    }
  },
  {
    "title": "A furat motorină în timp ce compactorul SA „Drumuri-Soroca” repara drumul… doar pe hârtie",
    "content": "Recent Judecătoria Soroca a anunțat sentința pe un caz rejudecat, care a avut loc acum trei ani. În noiembrie 2021, un mecanic de la SA „Drumuri-Soroca”, a comis o infracțiune în colaborare cu alți angajați ai companiei, acționând conform indicațiilor superiorilor săi. Deși compactorul „HAMM-DV8” al companiei nu a funcționat și s-a aflat pe teritoriul societății, el a întocmit și semnat în mod fals o foaie de parcurs care atesta activitatea acestuia pe traseul G13 pentru o perioadă de cinci zile, indicând 40 de ore de compactare.\n\nÎn baza foii de parcurs, acesta a eliberat 180 de litri de motorină, care au fost apoi trecuți la cheltuieli fictive ale companiei, deși combustibilul respectiv a fost însușit în mod ilegal. Prin aceste acțiuni, angajatul a fost acuzat de confecționarea și folosirea de documente false și delapidarea bunurilor firmei, aducând un prejudiciu financiar în valoare de 3204 lei. La rejudecare, instanța i-a stabilit o pedeapsă de 800 unități convenționale (40 000 lei) și i-a interzis ocuparea unor funcții ce implică gestionarea de bunuri materiale pentru o perioadă de trei ani​.",
    "metadata": {
      "original_file": "Observatorul_0097.html"
    }
  },
  {
    "title": "Vremea la Soroca: Prognoza meteo pentru ultima zi din luna iunie",
    "content": "Pentru duminică, 30 iunie, Serviciul Hidrometeorologic de Stat (SHS) precizează că vremea caniculară se va menține pe poziții. Cerul va fi prediminant senin, precipitații nu se prevăd.\n\nZiua temperatura în termometre va oscila între +31..+33 de grade Celsius, noaptea vor fi +20..+26 grade Celsius,",
    "metadata": {
      "original_file": "Observatorul_0243.html"
    }
  },
  {
    "title": "La Vădeni copiii au transformat livada de cireși în sală de lectură / VIDEO",
    "content": "Știți cum își petrec vacanța de vară copiii din Vădeni? Foarte creativ! Azi, împreună cu bibliotecara Galina Negoiță, au transformat livada de cireși a unui gospodar din sat, într-o sală de lectură improvizată.\n\nCu cărțile lui Ion Creangă în mână, au pornit într-o călătorie prin „Amintiri din copilărie”. Întrecându-se la citit, cei mai harnici dintre ei au fost recompensați. Au urcat în copaci și au mâncat cireșe pe săturate.\n\nReportaj video realizat în cadrul proiectului Jurnaliștii Civici, de la „Observatorul de Nord”, dacă vrei să faci parte din echipa noastră, ne poți scrie AICI .",
    "metadata": {
      "original_file": "Observatorul_0306.html"
    }
  },
  {
    "title": "Consilierii raionali din Soroca au votat 16 decizii și au respins o solicitare / VIDEO",
    "content": "Consilierii raionali s-au întrunit astăzi într-o ședință extraordinară cu 17 proiecte de decizie pe ordinea de zi. Au fost votate majoritatea absolută a subiectelor propuse, cu excepția solicitării ministerului Sănătății al Republicii Moldova.\n\nPrintre proiectele de decizie sunt cu privire la autorizarea casării unor bunuri uzate, raportate la mijloace fixe, aprobarea Regulamentului privind modul și condițiile de desfășurare a proiectului de construcție a locuințelor pentru pături social/economic vulnerabile II, darea în locațiune prin licitație cu strigare, instituirea Comisiei raionale pentru privatizarea fondului de locuințe, repartizarea locuințelor sociale, raportarea privind executarea semianuală a bugetului raional pentru anul 2024, conferirea Diplomei de Onoare a Consiliului Raionul Soroca și altele.\n\nȘedința extarordinară a Consiliului raional Soroca din 22 august 2024 a fost transmisă în direct pe platforma euparticip.md de secretariatul Consiliului pentru Participare din raionul Soroca – Centrul de Resurse pentru Tineri și Femei DACIA, în cadrul Proiectului ”Facilitarea participării civice în procesul decizional”, implementat cu suportul oferit de către Fundația Est-Europeană din resursele acordate de Biroul de Cooperare al Elvetiei și Suedia.",
    "metadata": {
      "original_file": "Observatorul_0185.html"
    }
  },
  {
    "title": "Astăzi se împlinesc nouă ani de arhierie a Episcopului-vicar, Preasfințitul Ioan al Sorocii",
    "content": "Preasfințitul Ioan, episcop al Sorocii, vicar al Mitropoliei Chişinăului şi a întregii Moldove aniversează astăzi, împlinirea a nouă ani de la hirotonia în treapta de arhiereu. Preasfinţia Sa a fost hirotonit în urmă cu nouă ani, la data de 8 martie 2015 în treapta de episcop, cu titulatura „de Soroca”, vicar al Mitropoliei Chişinăului şi a Întregii Moldove, în biserica „Învierea Domnului” din cadrul mănăstirii „Acoperământul Maicii Domnului” din orașul Moscova, de către Preafericitul Patriarh Chiril.\n\nAu mai participat şi următorii arhierei: ÎPS Vladimir, Mitropolit al Chişinăului şi al Întregii Moldove, ÎPS Ilarion, Mitropolit de Volocolamsk, ÎPS Arsenie, Mitropolit de Istra, ÎPS Sava, Arhiepiscop de Tiraspol şi Dubăsari, ÎPS Teognost, Arhiepiscop de Serghiev-Posad, PS Anatolie, Episcop de Cahul şi Comrat, PS Serghie, Episcop de Solnecinogorsk, PS Nicodim, Episcop de Edineţ şi Briceni şi PS Ambrozie, Episcop de Neftekamsk şi Birsk.\n\nEpiscopul Ioan desfășoară o vastă activitate pastoral liturgică și misionară. Preasfinția Sa păstorește clerul și credincioșii din Vicariatul de Soroca și duce cu smerenie mai multe ascultări în cadrul Bisericii Ortodoxe din Moldova, fiind implicat activ în așa domenii precum: comunicarea cu Mass-media, activități editoriale și didactice, etc.",
    "metadata": {
      "original_file": "Observatorul_0490.html"
    }
  },
  {
    "title": "Vremea la Soroca: Prognoza meteo pentru miercuri, 26 iunie 2024",
    "content": "Astăzi, miercuri, 26 iunie, vremea va fi caldă și uscată. Temperaturile maxime ale zilei vor varia, în general, între 24 și 28 de grade Celsius. Temperaturile minime din timpul nopții vor oscila între 15 și 21 de grade Celsius. Vântul va sufla slab, cerul va fi predominant senin, iar precipitații nu se prevăd.",
    "metadata": {
      "original_file": "Observatorul_0255.html"
    }
  },
  {
    "title": "Gesturi de generozitate la Căinarii Vechi",
    "content": "De Ziua Internațională a Copilului, inițiativele de bunătate și generozitate au adus zâmbete pe fețele copiilor aflați în dificultate. Printre cei care s-au implicat activ se numără Alexandru Cimbriciuc, Ala și Eugen Straton care au decis să aducă bucurie copiilor bolnavi și sensibili. Aceștia au reușit să ofere sprijin și ajutor financiar, dorindu-le copiilor „un cer senin și o copilărie cât mai blândă”.\n\nÎn satul Căinarii Vechi din raionul Soroca aceștia au inițiat un mic proiect în care oferit asistență financiară copiilor mai puțin norocoși. Cinci copii cu grad sever de dizabilitate au primit câte 1000 de lei fiecare, iar doi copii cu grad mediu au primit câte 500 de lei fiecare, banii fiind donați de Alexandru Cimbriciuc. Scopul acestei inițiative a fost de a aduce un zâmbet pe fețele copiilor și de a le oferi un sprijin în această zi specială. Astfel, Ziua Internațională a Copilului a fost marcată prin gesturi de generozitate și solidaritate, transformând-o într-o zi de neuitat pentru copiii și familiile lor.",
    "metadata": {
      "original_file": "Observatorul_0310.html"
    }
  },
  {
    "title": "Cum au sărbătorit copiii de la Liceul Teoretic „Petru Rareș” ziua de Sfântul Nicolae / VIDEO",
    "content": "Pentru a simți atmosfera sărbătorilor, am vizitat Liceul Teoretic „Petru Rareș” din Soroca chiar de Sfântul Nicolae. Am fost întâmpinați de zâmbetele și entuziasmul copiilor, care au avut parte de o zi cu adevărat specială.\n\nCu câteva zile înainte, micuții și-au confecționat papuceii din material textil, pregătiți să primească darurile Moșului. Însă, dimineața când au ajuns la școală, papuceii lor nu erau nicăieri. Curioși și puțin surprinși, copiii au pornit într-o adevărată aventură, căutându-și micile comori.\n\nAm stat de vorbă cu ei și ne-au povestit cu entuziasm cum și-au petrecut această zi. De la momentele de surpriză până la bucuria descoperirii cadourilor – dulciuri, carnețele și pixuri – toate au făcut ca ziua de Sfântul Nicolae să devină una memorabilă.",
    "metadata": {
      "original_file": "Observatorul_0039.html"
    }
  },
  {
    "title": "Arcadie Suru: „Cooperativa „Tiras” m-a învăţat multe şi m-a plasat în reţeaua vie a afacerilor”",
    "content": "FIŞIER BIOGRAFIC: \n\n * S-a născut în oraşul Soroca, la 28 mai 1959. \n\n * Studii: Colegiul profesional tehnic, specialitatea \n\n „Electroautomatică”, Chişinău, 1977; Institutul politehnic, \n\n „Maşini şi aparate în industria alimentară”, Chişinău, 1985. \n\n * 1978-1980 – Serviciul în Armata Sovietică. \n\n * 1980-1988 – Pictor-designer, Fabrica de articole tricotate, \n\n Soroca. \n\n * 1987-1992 – Fondator şi patron al cooperativei „Tiras”, \n\n Soroca. \n\n * Din 1992 – Fondator şi patron al firmei S.R.L. „Tiras”, \n\n Soroca.\n\n– Business-ul sorocean nu poate fi conceput azi fără cunoscuta firmă producătoare de încălţăminte „Tiras”, patronul şi directorul căreia sînteţi. În 1987, cînd business-ul în U.R.S.S. abia începea să se manifeste, Dumneavoastră, fiind un simplu pictor la fabrica de articole tricotate, aţi fondat cooperativa „Tiras” şi aţi reuşit, timp de 5 ani (1987-1992), să dezvoltaţi o producţie stabilă şi competitivă de articole artizanat. Care este istoria scurtă a reuşitei? \n\n Arcadie Suru: Nu am fost doar un simplu pictor (dacă era aşa, probabil că nu îndrăzneam să mă lansez în business, mai cu seamă atunci, în 1987, cînd nu aveam precedenţi pe care m-aş fi putut sprijini). Eram un om bine pregătit pentru iniţierea unei afaceri. Am acumulat şi experimentat cunoştinţele necesare, formîndu-mi o viziune clară asupra aspectelor tehnic, juridic, organizaţional, comercial etc. ale viitorului proces de producţie. Mai eram şi îndrăzneţ, insistent, „încăpăţînat”, cu alte cuvinte, bine echipat pentru un drum neexplorat şi anevoios. În condiţiile crizei economice din anii 1987-1992, lipsa acută a mărfurilor de larg consum stimula extrem spiritul întreprinzător în a satura piaţa cu mărfuri deficitare. Eu am ales confecţionarea articolelor de larg consum, cu design artistic color (prosoape şi tricouri), şi am nimerit în ţintă. \n\n Toată baza tehnică iniţială a procesului de producere, am elaborat-o şi confecţionat-o personal. Laboratorul şi hala de muncă, muncitorii, administraţia şi contabilitatea – toate se aflau la mine acasă, în sînul familiei. Lucram manual şi era, fireşte, foarte obositor. De aceea, căutam să perfecţionez permanent utilajul, să-l fac cît mai rezistent, eficient şi productiv. Primele mele matriţe – imprimante de design artistic – rezistau aproximativ doar 4-5 mii de operaţiuni, lucru care, de la un timp, nu mă mai aranja deloc. Am elaborat şi pus în funcţiune un nou model de matriţă, de 10 ori mai rezistent, suporta peste 50 mii operaţiuni. Lucrurile au început să meargă bine şi afacerea lua proporţii. Am arendat spaţiu, am angajat cîţiva muncitori. Materia primă – bumbacul – o procuram în Uzbekistan, vopselele le produceam pe loc. Marfa – prosoape şi tricouri – o realizam în spaţiul U.R.S.S., ea fiind atunci deosebit de solicitată. Dezmembrarea în 1991 a U.R.S.S.-ului a provocat o mare dezordine în relaţiile economice existente şi faptul m-a lipsit de furnizorii de bumbac din Uzbekistan, de pieţele imense de desfacere ale fostei U.R.S.S. Am pierdut atunci fără urmă, două containere mari cu bumbac foarte scump, pe căile ferate dintre Uzbekistan şi Moldova. În noile condiţii politice şi economice, situaţia cooperativei „Tiras” a devenit atunci foarte dificilă şi, practic, fără perspective Am fost nevoit să iau măsuri radicale.\n\n– Care au fost acele măsuri? \n\n A.S.: Am schimbat multe. Mai întîi, cooperativa „Tiras” (1992) a devenit „Firma comercială de producere şi comerţ S.R.L. „Tiras”. În al doilea rînd, am schimbat şi profilul activităţii, începînd să mă ocup de confecţionarea şi comercializarea încălţămintei. Schimbările au fost cu adevărat radicale şi totul trebuia luat de la început. Dar eram deja un „om al business-ului”. Cooperativa „Tiras” m-a învăţat multe şi m-a plasat în reţeaua vie a afacerilor, deci, poziţia în care mă aflam mi-a permis să aranjez lucrurile destul de repede.\n\n– Cum s-a dezvoltat noua afacere mai departe? \n\n A.S.: Treptat. Iniţial (1992), am angajat 6 muncitori şi am pus pe roate producerea încălţămintei pentru bărbaţi (pantofi). În anii următori, pe măsura creşterii întreprinderii, am lărgit gama de articole, confecţionînd şi cizme pentru bărbaţi (1993), cizme pentru femei (1994), încălţăminte pentru copii (1996). S-a lărgit, fireşte, şi spaţiul de producere, s-a majorat numărul angajaţilor (1994 – 40 de angajaţi, 1996 – 100 de angajaţi).\n\n– Cum aţi înfruntat „default-ul”, devalorizarea leului R.M. şi inflaţia anilor 1998-1999? \n\n A.S.: Lovitura a fost cu adevărat zguduitoare. Am avut pierderi atît de mari în realizarea stocurilor de marfă, procurarea materiei prime, încît faptul că am reuşit să rămîn pe piaţă îl cred un dar al providenţei. Firma „Tiras” era atunci pusă, practic, în faţa falimentului, şi doar mobilizarea maximă şi benevolă a colectivului ne-a asigurat supravieţuirea. Criza anilor 1998-1999 a strecurat riguros masa întreprinzătorilor autohtoni, selectînd şi călind în „cazanul” pieţei libere a R.M. pe cei mai abili şi puternici. Pentru a rezolva parţial problema materiei prime, devenite atunci acută (pielea naturală pentru încălţăminte), am arendat, reutilat şi pus în funcţie abatorul din Soroca. Timp de jumătate de an, în baza achiziţiilor locale de vite cornute mari, abatorul a funcţionat, asigurîndu-mi o bună parte din necesităţile de piele naturală. Carnea o stocam în frigidere, pentru realizare ulterioară. Dar instabilitatea vieţii noastre economice nu a permis să beneficiem de acest abator. Lipsa energiei electrice a paralizat la un moment funcţionalitatea frigiderelor, punînd în pericol stocurile mari de carne congelată, destinată realizării. Am fost nevoit să stopez activitatea abatorului, iar carnea – s-o vînd accidental, la un preţ în jumătatea celui la care am procurat vitele. Luptam pentru supravieţuire, crîncen şi absolut solitar, fără vreun sistem statal de sprijin.\n\n– Faptul trecerii reuşite a firmei „Tiras” prin calvarul crizelor distrugătoare, dar inevitabile în perioadele de tranziţie, denotă viabilitatea ei şi dreptul la perspectivă. Ce situaţie şi ce scopuri aveţi astăzi? \n\n A.S.: După criză, a fost o perioadă de activitate latentă, de acumulare şi revigorare, iar în 2004 am adoptat un program activ de creştere. Din 2005, s-a restabilit gama de producere a articolelor de încălţăminte: pantofi, cizme pentru bărbaţi, femei, copii. Asortimentul de modele este variat, modern şi în cel mai apropiat timp se va dubla în urma angajării unui modelor or profesionist calificat din România. Firma finisează construcţia unei noi hale de producţie, utilată modern şi performant, cu condiţii de muncă corespunzătoare standardelor europene. Colaborăm cu Italia, România, Ucraina, în condiţii de parteneriat reciproc avantajos. Marfa o desfacem stabil pe tot teritoriul R.M. prin reţeaua magazinelor de stat şi particulare, de asemenea, prin distribuitorii speciali ai firmei.\n\n– Acum sînteţi un businessman cu o stabilitate sigură? Ce aşteptaţi să se întîmple după alegerile locale 2007? \n\n A.S.: După alegerile locale 2007, nu se va întîmpla nimic deosebit. Schimbările pot interveni doar după alegerile parlamentare din 2008, dar pînă atunci este prea mult timp pentru a face prognoze serioase. Stabilitatea mea de businessman depinde de stabilitatea şi prosperitatea acestui stat, lucruri încă departe de a fi sigure şi neclintite. Deci, mă bizui doar pe sine.\n\n– La părerea Dvs., politica locală are vreo influenţă asupra dezvoltării oraşului şi raionului? \n\n A.S.: În sistemul actual de conducere a R.M., această influenţă poate fi doar o delegaţie lansată pe verticală de sus în jos. Autonomia administraţiei locale, în asemenea condiţii, este mai mult declarativă şi, în cazul în care persoana investită cu putere locală este lipsită de iniţiativă, curaj, capacităţi şi competenţe, treaba-i slută pentru dezvoltarea locală!\n\n– Ţine oare dezvoltarea business-ului local în provincie, de relaţiile personale ale întreprinzătorului cu persoanele sus-puse? \n\n A.S.: De obicei, în structurile statale, unde există supremaţia legii şi independenţa reală a mijloacelor de informare în masă, relaţiile personale în raportul puterebusiness nu mai joacă nici un rol, sau pot deveni o „bombă” periculoasă pentru cei care încearcă să le practice în mod abuziv. La noi, însă, situaţia cu respectarea legilor, după cum se ştie, este şubredă de tot şi, deci, nu este exclusă hăituiala intenţionată, „la comandă”, a întreprinzătorilor „neconvenabili” atît de către structurile „mafiei libere”, cît şi de cele ale „mafiei oficiale”. Din fericire, aceste realităţi treptat trec în istoria zilei de ieri. Este important şi decisiv, în siguranţa activităţii unui întreprinzător liber, să-şi cunoască la perfecţie drepturile şi obligaţiunile şi să nu dea dovadă de semne de slăbiciune (să nu dea şi să nu ia mită).\n\n– Soroca noastră, este a noastră? În ce măsură, un om de afaceri este informat legal în ceea ce priveşte toate cîte se produc în oraş şi raion (privatizări, vînzări, cumpărări, arendări etc.), în ceea ce ţine de bunurile publice locale şi republicane? Informaţia publică în acest domeniu este la nivelul necesar? \n\n A.S.: În cazul în care eu personal voi avea nevoie de vreo informaţie într-un domeniu sau altul, vă asigur că o voi căpăta. Deci, informaţia poate avea valoare doar în cazul, cînd este solicitată. Atîta timp cît populaţia nu are interes viu (de afaceri) faţă de informaţiile ce ţin de economia, gospodăria, comerţul, bogăţia, activitatea organelor publice – informaţia poate fi ascunsă sau manipulată. În R.M. populaţia de rînd, în marea ei majoritate, nu are nevoie de informaţii concrete în nici un domeniu al economiei naţionale, pentru că a rămas şi mai continuă să fie la nivelul mentalităţii colhoznice, în care lipseşte complet spiritul întreprinzător şi, deci, explorator. Acest lucru aranjează de minune elementul corupt al organelor de conducere şi nu stimulează cariera economiei naţionale atît în plan local (sat, oraş, raion), cît şi în plan republican. Soroca, atîta timp cît mai stă între Deal şi Nistru, este a noastră.\n\n– Uniunea Europeană şi-a pus hotarul pe Prut. R.M. va avea de cîştigat sau de pierdut în noua situaţie care s-a format? \n\n A.S.: O reacţie adecvată din partea noastră cred că ar fi salutarea evenimentului. Şi noi, mai devreme sau mai tîrziu, vom fi acolo. E necesară doar mai multă constructivitate. Un vecin bogat, onest şi corect, nu poate să ne facă probleme. Dimpotrivă, o asemenea vecinătate, însoţită de o diplomaţie calitativă, este doar o prioritate pentru dezvoltarea noastră de mai departe.\n\n– Familia Suru, este o familie fericită? \n\n A.S.: Totul este în puterea Celui de Sus, inclusiv familia noastră. Sîntem o familie obişnuită pentru ziua de azi, cu doi copii: Oleg (n.1985), student anul IV la A.S.E.M., Chişinău; Vadim (n.1991), elev în clasa IX la Liceul „C.Stere”, Soroca. Soţia Galina este implicată în business-ul de familie. Ne străduim să ne menţinem în condiţiile unei simple vieţi omeneşti, care ar întruni componentele unui confort spiritual şi material. Pînă una-alta, parcă ne reuşeşte, deci, sîntem mulţumiţi.",
    "metadata": {
      "original_file": "Observatorul_0469.html"
    }
  },
  {
    "title": "Sătenii din Parcani își exprimă nemulțumirea: Cine va conduce grădinița din localitate în următorii cinci ani? / VIDEO",
    "content": "Un grup de părinți și bunici din satul Parcani a venit la Consiliul Raional Soroca pentru a-și exprima îngrijorările legate de concursul care va decide cine va fi noul director al grădiniței „Spicușor” din localitate.\n\nConform informațiilor oferite de Natalia Pavlov, șef serviciu Resurse Umane în cadrul Direcției Învățământ și membră a comisiei de concurs, am aflat că pentru funcția de director la IET „Spicușor” din Parcani două candidate au depus dosare: actuala directoare de grădiniță Silvia Cazacu și Svetlana Boldescu, fosta directoare a școlii primare din Parcani. Deja s-au desfășurat două etape, iar astăzi, la ora 14:00, urmează a treia și a patra etapă. La etapa a doua, care a constat în testarea cunoștințelor și a avut loc la Centrul de Tehnologii Informaționale în Educație, doamna Boldescu a acumulat 24 de puncte, iar doamna Cazacu, actuala directoare, a acumulat 19 puncte. De aici provine îngrijorarea sătenilor, care se tem că Svetlana Boldescu ar putea câștiga concursul, ei însă preferând să o vadă în fruntea grădiniței pe actuala directoare, motivând că aceasta este o profesionistă și că a depus suflet pentru această instituție de-a lungul mai multor ani.\n\nDorina Guțuleac, părinte: „Am o fetiță de 4 ani care frecventează grădinița din satul Parcani. Noi azi am venit aici din simplu motiv că nu ne dorim ca doamna Boldescu Glijin Svetlana să devină director de grădiniță. Nouă ne place mult doamna director actuala, a muncit pentru această grădiniță și suntem bucuroși de atârnare, o să vă spun, dimineața, când se duc copiii și merg î mbrățișările, deodată se vede cât de tare ea iubește copiii. În comparație cu doamna, că am activat și eu cu dumneaei în gimnaziul Parcani, cu doamna Svetlana. Deci, nu ne dorim ca doamna să activeze ca director la grădinița, asta e cea mai mare problemă noastră”\n\nDiana Canțer, profesoară: ”Am o obiecție foarte mare, nu aș dori ca doamna să participe și să câștige concursul, deoarece a încălcat foarte mult și și-a bătut joc de colectiv. Sper că să-și învețe greșelile și să nu participe.\n\nLa ședință, oamenii au adus în discuție dispariția unor bunuri din școală și acuzații grave privind sume de bani luate de la profesoare fără ca acestea să fie informate. Se spune că sumele ar fi ajuns până la 25.000 – 28.000 de lei pe parcursul unui an și au fost returnate ulterior. De asemenea, au fost menționate discrepanțe în documentele oficiale ale unei profesoare, în care apare că are 17 ani de stagiu lucrat, în timp ce, în realitate, ea a lucrat 18 ani.\n\nIurie Tănase, Vicepreședintele raionului Soroca a menționat că, dacă aceste lucruri se vor dovedi adevărate, Consiliul Raional și Direcția de Învățământ trebuie să se asigure că în fruntea grădiniței va fi numită o persoană cu o moralitate bună.\n\n„Trebuie să aduc la cunoașterea opiniei publice că astăzi, la Consiliul Raional Soroca, s-a adresat un grup de părinți și bunici din satul Parcani, legat de un concurs la funcția de șef a Instituției Publice grădinița de copii din sat. S-au înscris în concurs două persoane, este vorba de actuala șefă și de fosta directoare a Instituției Publice, școala primară din Parcani, pe nume doamna Boldescu. Deci pretențiile au fost îndreptate către candidatul Boldescu din cauza că, în opinia lor, școala a fost gestionată prost sau au dispărut multe lucruri în opinia lor din școală. S-a invocat și o situație când doamna directoare a luat bani de la trei profesoare, adică profesoarele lucrau, dar dumneaei lua bani în locul lor, s-a invocat sume de 25 – 28 000 lei, bani care, din spusele lor, doamna a recunoscut și le-au fost întorși înapoi. Adică este vorba despre moralitatea unei viitoare șefe de instituții publice, grădinița de copii din Parcani și au pretenții că, în cazul în care dumneaei va câștiga concursul, ei nu își vor da copiii la grădiniță și tot așa. Noi am ascultat, eu știam despre situația de la Parcani, că la școală lucrurile nu prea au stat bine, dar a fost comisie care au primit, au transmis, s-au verificat lucrurile. Sunt întrebări cu alte cuvinte, dar întrebările noastre pot fi de ordine moral, pentru că întrebările juridice trebuie să le pună organele de drept. Și le-am informat că concursul este în derulare, s-au trecut două etape, mai sunt încă două, să vedem unde o să ieșim și ce o să fie, dar dacă se vor confirma cele spuse de către solicitanți, lucrurile stau urât și Consiliul Raional, sigur persoana Direcției de Învățământ trebuie să intervine, în așa fel încât în fruntea unei instituții de educație să vină o persoană, în primul rând, cu o moralitate foarte înaltă.”.",
    "metadata": {
      "original_file": "Observatorul_0193.html"
    }
  },
  {
    "title": "File din istoria Penitenciarului din Soroca",
    "content": "MOTTO: „Omul e curios din fire, adică urmând o tainică poruncă a naturii, el doreşte să ştie tot ce se poate şti, fiindcă ştiinţa e mai aducătoare de fericire decât neştiinţa. E, deci, porunca firească (…) să cercetăm, să căutăm, să aflăm, să ştim.” \n\n (Dimitrie Cantemir)\n\nÎn percepţia comună, închisoarea pare neschimbată de la facerea lumii şi pare să se fi născut odată cu apariţia oamenilor. Istoria certifică existenţa puşcăriilor ca locuri de pedeapsă, în care au fost aruncaţi cei care încălcau legile sau atentau la ordinea socială. Teama de pedeapsă a fost la temelia societăţilor, iar închisoarea a fost ultima într-un şir întreg de instituţii menite să protejeze statul şi guvernatorii săi. Evoluând de la Legea talionului , una dintre cele mai vechi legi existente, care consta în justa reciprocitate a crimei şi a pedepsei („Ochi pentru ochi, dinte pentru dinte”), s-a ajuns în Evul Mediu la instituţionalizarea de organe şi practici speciale pentru pedepsirea contravenienţilor.\n\nO vreme îndelungată în Principatele Româneşti s-a menţinut un control monahal (pe lângă mănăstiri) al închisorilor. Alinierea acestora la moda occidentală a avut loc abia în a doua jumătate a secolului al XIX-lea. În perioada guvernării generalului Pavel Kiseleff, considerat cel mai strălucit reformist rus în perioada domniei ţarului Nicolai I, în Moldova au fost adoptate şi puse în aplicare Regulamentele Organice din 1832. De atunci începe organizarea centralizată a ocnelor şi temniţelor. Conform Regulamentului temniţelor, pe teritoriul Moldovei funcţionau 2 temniţe (Târgu Ocna şi Iaşi) şi 13 închisori judeţene (inclusiv – la Soroca). În fiecare închisoare judeţeană se deţineau cel mult 30 de deţinuţi. Regulamentul acordă, pentru prima dată, închisorilor un statut de funcţionare, punându-le sub administraţia Vornicului temniţelor. Pedeapsa cu moartea se suprimă, la fel şi cea cu tăierea mâinilor, sluţirea feţei (tăierea nasului sau a urechilor). Paznicii vinovaţi de neglijenţă erau pedepsiţi cu bătaia sau chiar condamnaţi, iar singurele pedepse admise de Regulament pentru deţinuţi erau reducerea porţiei de hrană, postul cu apă şi bătaia de la 25 la 158 de toiege, aplicată de regulă, în prezenţa celorlalţi deţinuţi. Arestaţii erau scoşi la munci pentru construcţia drumurilor şi a sistemelor de canalizare. O treime din beneficii era primită de deţinuţi, o treime se vărsa la vornicie pentru cheltuielile de întreţinere, iar alta intra la bugetul statului. Tot atunci este introdus cazierul arestaţilor, închisorile fiind obligate să ţină un registru – „o condică numerotată, scriptuită şi șnuruită spre a se scrie în aceea tâlharii osândiţi spre pedeapsă (cu numele, porecla, fizionomia lor, precum şi satul şi ţinutul de unde vin cei vinovaţi şi ziua şi luna în care au fost primiţi)”. Fiecare eliberat primea un certificat, pe care trebuia să-l arate autorităţilor locale din aşezările pe unde trecea sau în care voia să-şi stabilească domiciliul. Generalul Pavel Kiseleff a mai propus, de asemenea, zidirea tuturor închisorilor din piatră, amenajarea terenurilor de plimbare, menţinerea curăţeniei în celule, astfel încât sănătatea celor închişi „să nu se veteme nicicum”.\n\nAdevăratul întemeietor al închisorilor româneşti moderne este considerat Ferdinand Dodun de Perrières, un francez adus de Grigore Ghica Vodă în Moldova în 1855, la recomandarea lui Anastasie Panu, şi numit inspector general al închisorilor, funcţie pe care a deţinut-o şi după unirea Principatelor, până în 1876. El este ctitorul celor mai multe penitenciare existente până astăzi, elaborând cele mai importante legi şi regulamente penitenciare. Reforma iniţiată în Moldova a fost extinsă şi în Muntenia, el fiind artizanul unificării serviciilor închisorilor şi al Codului Penal român (a lucrat la elaborarea lui sub coordonarea lui Mihail Kogălniceanu), înlocuind „condicele criminaliceşti” domneşti şi trecând administraţia penitenciarelor în subordinea Ministerului de Interne („Departamentul din năuntru”).\n\nÎNCEPUTUL ACTIVITĂŢII ŞI DATA FONDĂRII PENITENCIARULUI DIN SOROCA \n\n Una dintre cele mai frecvente întrebări despre istoria fondării instituţiei penitenciare din oraşul Soroca este: „Când şi-a început activitatea şi care este data precisă a fondării acestei instituţii de penitenţă?” Răspunsul la această întrebare simplă este mai complicat decât ai putea crede. Până în prezent nu există un consens între istorici şi autori cu privire la datele precise, sau chiar datele generale, care marchează începutul activității închisorii.\n\nCel mai vechi document, păstrat în arhiva Penitenciarului nr. 6-Soroca este datat cu 03 ianuarie 1947 («Приказы по тюрьме № 4»). În urma consultării mai multor documente istorice, s-a stabilit că instituţia penitenciară a existat mult înainte de anul indicat. Astfel în cartea lui Nicolae Bulat „Judeţul Soroca. File de istorie” , descoperim că perioadele de dezvoltare a oraşului ca posesie privată, pot fi cercetate din planul târgului Soroca din 1848. Cele mai importante construcţii indicate în explicaţiile la Planul din 1848 au fost: „Cetatea, Bisericile sf. Nicolae, şi Adormirea Maicii Domnului, Sinagoga, Spitalul Militar, Închisoarea, staţia cu animale de tracţiune, grajdurile artileriei şi căsuţele din piatră ale târgoveţilor”.\n\nLa mijlocul secolului al VIII-lea – sfârşitul secolului al XIX-lea, instituţiile de penitenţă figurau ca «Тюремный замокъ» (Castelul închisorii). De altfel, multe închisori din perioada vizată erau construite în forma de castele medievale cu ziduri şi turnuri înalte.\n\nÎn Almanahul „Soroca. 20 ani de independenţă a Republicii Moldova”, nr.5/2011, realizat de Ignat Berbeci, regăsim o amplă istorie a penitenciarului din Soroca de la cele mai depărtate începuturi. Din capitolul ”Istoria dezvoltării sistemului penitenciar în principatele României şi Basarabia” aflăm că, în 1812-1879, penitenciarele din Basarabia (Moldova dintre Nistru şi Prut era anexată la Imperiul Rus) se aflau în subordinea directă a guvernatorilor şi administraţiilor locale. Conform unor mărturii, închisoarea a fost creată în anul 1903 şi figura ca Сорокская Императорская тюрьма Бессарабской губернии, Российской Империи. În perioada de dominare a Imperiului Ţarist, supraveghetorii închisorilor purtau insigne distinctive din aramă, identice pentru toate închisorile Fostului Imperiu Ţarist, cu imprimarea unei coloane, încununate de o coroană regală, inscripţia « Законъ» (Lege) pe un nivel mai jos de coroană şi denumirea instituţiei, circular, în partea de jos a perimetrului insignei.\n\nPână la mijlocul secolului al XIX-lea în Soroca nu exista o închisoare specializată. Abia în 1886-1890 s-a înfăptuit construcţia şi darea în exploatare a închisorii. Ctitor al închisorii din Soroca, numită pe atunci în limba rusă «Сорокский Тюремный Замок», iar mai târziu – „Castelul”, a fost Fiodor Aleinicov (1869-1872) – primul preşedinte al Direcţiei Zemstvei Soroca. Potrivit relatărilor lui Ignat Berbeci, în perioada 1885-1890, administrator al Castelului a fost un oarecare Hai Iţkir Barir (negustor din partea locului), iar din 1890 până în 1896 – ispravnicul I. Froiţchevici.\n\nCapacitatea iniţială a „Castelului” închisorii din Soroca era de 24 de locuri pentru necesităţile judeţului Soroca. Personalul „Castelului” – 3 angajaţi (directorul închisorii; chelarul (responsabil de chei, tot el – temnicer); intendentul (responsabil de curăţenie şi alimentare)).\n\nFuncţia de director al închisorii, din anul dării ei în exploatare, a fost deţinută de Ivan Ivanovici Joltanovski, pe atunci consilier de stat. În 1918, după Marea Unire, I. I. Joltanovschi a rămas să locuiască cu familia sa la Soroca, pe actuala stradă Alexandru cel Bun 20. Această decizie i-a fost sugerată, probabil, de faptul că în 1917, fiul său Constantin, pe atunci şef de poliţie în oraşul Ecaterinodar (Krasnodar, Rusia), a fost sfâşiat sălbatic de cetele bolşevice.\n\nConform regulamentului închisorii, unul din cei trei angajaţi trebuia să se găsească obligatoriu în instituţie. Intendentul aducea cu căruţa închisorii de trei ori pe zi hrană (prin contract) de la ospătăria orăşenească. Deţinuţii aveau dreptul să-şi comande hrană după plac, din cont propriu. Citirea cărţilor în închisoare era stimulată şi încurajată. Închisoarea nu era „plină” în permanenţă. Se întâmplau perioade când se deţineau doar 2-3 persoane, sau nu era niciun deţinut. Maidanul de după „Castel” (astăzi teritoriul penitenciarului) se numea „Năsipăria”(rus. Песковина). De altfel, localnicii aşa o numesc până în prezent, pentru zăcământul de nisip roşu răspândit aici la o adâncime mică.\n\n„Castelul închisorii” reprezenta o curte pătrată cu ziduri de 3 m. înălţime, împrejmuite cu sârmă ghimpată. Sârma ghimpată nu se vedea din exterior, fiind plasată pe partea interioară a zidului. În mijlocul curţii (pătratului) se găseau 2 clădiri cu 2 etaje: în cea mai apropiată de stradă se găsea administraţia şi camerele pentru anchetă sau conversaţii cu vizitatorii. În cea de-a doua clădire, din adâncul curţii, erau situate camerele de detenţiune celulară şi comună. Termenul de detenţie era limitat – de la 5 zile la 1-2 ani. Majoritatea deţinuţilor ispăşeau pedeapsa pentru bătăi, furturi, escrocherii. Omoruri în judeţ se săvârșeau foarte rar. În diferite timpuri în „Castel” şi-au ispăşit pedeapsa:\n\n– moşierul din s. Ţaul – pentru omor (l-a împuşcat pe evreul cămătar Damian);\n\n– prefectul de Soroca (anii 1930) – pentru cheltuirea nejustificată a banilor publici (a construit drum spre propria vie);\n\n– Constantin Aleinicov – nepotul ctitorului închisorii, Feodor Aleinikov, a fost deţinut la Soroca, apoi mutat la Bălţi şi acolo împuşcat (1940);\n\n– Arcaşii lui Ştefan cel Mare (organizaţie anticomunistă), circa 50 de tineri liceeni, (1947);\n\n– persoanele (femei, bărbaţi, minori) din oraş şi din satele raionului, condamnate\n\n– 17 tineri studenţi şi elevi soroceni, care au declarat deschis că colhoznicii sunt\n\nrobi (1952). Doi dintre ei, elevi în clasa a X-a a Şcolii nr. 1, Anatol Spinei şi\n\nVictor Ciocârlan, au fost condamnaţi la moarte, dar i-a salvat decesul lui Stalin\n\nDin 1930, în România intră în vigoare noua Lege a penitenciarelor , aceasta fiind o perfectare a Legii din 1874, cu elemente din sistemul progresist englez de pregătire a condamnaţilor pentru eliberare în 3 faze:\n\n– izolarea individuală, în raport cu condamnarea, fără a depăşi termenul de 3 ani;\n\n– ţinerea în comun pe parcursul zilei şi izolarea pe timpul nopţii;\n\n– colonia de muncă, cu munci în comun şi cazare pe timp de noapte în dormitoare comune.\n\nLegea privind organizarea penitenciară din România, a fost considerată drept model de norme unitare la Congresul Comisiei Internaţionale Penale şi Penitenciare, ţinut la Praga în 1930. Multe din prevederile acestei legi se regăsesc şi în Ansamblul regulilor minime privind tratamentul deţinuţilor, adoptat de ONU în anul 1955.\n\nDupă intrarea României în cel de-al doilea război mondial, Basarabia a revenit în componenţa Statului Român timp de încă trei ani. În decursul acestor trei ani , închisoarea din Soroca a fost administrată de militarii români: Ioan Meteş, Gheorghe Curpen şi Emil Manariu. La ordinul prefectului de Soroca, colonel M. Dimitriu, evacuarea documentelor şi bunurilor penitenciarului a avut loc la 17 martie 1944. Conform Circularei Ministerului Afacerilor Interne al României, toate dosarele deţinuţilor şi celelalte documente vizând administrarea instituţiei, au fost încărcate în două căruţe ce aparţineau închisorii şi transportate la Bălţi. Anume la Bălţi urma să se facă îmbarcarea organizată a instituţiilor de stat în trenurile spre România. Responsabil de evacuare a fost Emil Manariu, ultimul administrator român al penitenciarului. Toţi deţinuţii au rămas pe loc, sub paza a 5 gardieni lăsaţi de E. Manariu, până la următoarele dispoziţii ale Ministerului Afacerilor Interne.\n\nLa intrarea Armatei Sovietice în oraşul Soroca, la 18 martie 1944, închisoarea era pustie. Din acea zi, istoria Închisorii din Soroca a luat o nouă direcţie a existenţei şi dezvoltării sale în componenţa Uniunii Republicilor Sovietice Socialiste.\n\nTatiana Căpăţînă, specialist al Serviciului secretariat la Penitenciarul nr.6 din Soroca",
    "metadata": {
      "original_file": "Observatorul_0486.html"
    }
  },
  {
    "title": "Cum au trecut armatele lui Stanislav Jolkiewski Nistrul, împânzind Câmpia Sorocii în drum spre Iaşi",
    "content": "Aceste tentative de alungare a lui Petru se bazau pe faptul că la începutul domniei o parte din marii boieri îi reproşau originea sa din neamul Basarab, şi nu voiau să-l primească de domn sub motivul că nu era din familia domnitoare a Moldovei. În faţa noului voievod se punea problema de a-i convinge pe moldoveni, că cu toate că nu este din familia Muşatinilor, urcat în scaunul de la Iaşi, s-a identificat întru totul cu ţara căreia i-a devenit domn.\n\nPetru Şchiopul treptat câştigă încrederea marilor boieri “la cinste mare-i ţinea şi din sfatul lor nu ieşea”, iar faţă de masele populare, în limitele mentalităţii epocii, avea o atitudine protectoare: “judecată cu blândeţe şi fără făţărie o făcea” – notează G. Ureche.\n\nÎncercarea lui Petru Şchiopul de a modifica atitudinea boierilor faţă de dânsul s-a încununat de succes încât la sfârşitul domniei îi aduceau domnitorului închinare binevoitoare: “Petru voievod cel Bun, bărbat de neam bun şi iubitor de bine, frumos, cu suflet luminat, milostiv în apucături, foarte darnic, urând nedreptatea, bun faţă de săraci şi judecător drept” (Azarie).\n\n“Era domn blând ca matca fără ac” (G. Ureche). De la bun început Petru Şchiopul şi-a îndreptat toate eforturile spre redresarea economică a ţării. El a luat măsuri energice de stimulare a agriculturii, de sporire a exportului. Dar, din păcate, în 1585 asupra Moldovei s-a abătut o secetă cumplită “de au secat toate izvoarele, văile, bălţile şi unde mai-nainte prindea peşte, acolo ara şi piatra prin multe locuri au căzut, copacii au secat de secetă, dobitoacele n-au fostu avându ce paşte vara, ci le-au fostu dărâmând frunze. Şi atâta prafu au fostu, cându dă scorniia vântu, cât s-au fostu strângâdu troieni la garduri şi la gropi de pulbere ca de omăt. Iar dinspre toamnă dacă s-au pornitu ploi, au apucat de au crescut mohoară şi cu acelea s-au fostu oprind sărăcimea foamea, că-i cuprinsese pretutinderea foametea” (G. Ureche).\n\nNecătând la seceta distrugătoare, prin eforturile sale, Petru Şchiopul reuşeşte să redreseze situaţia economică din ţară. Păşind pentru prima oară pe pământul Moldovei, Henry Cavendish nota că “moldovenii sânt gospodari buni…, căci imaşurile lor sânt înzestrate cu vite, boi, vaci, cât şi oi şi au o rasă bună de cai. Ţara are un pământ bun şi roditor, bine împădurit şi cu apă foarte bună…”\n\nDar oare nu aceasta îi atrăgea pe acei “domnişori” în Ţara Moldovei, oare nu belşugul ţării îi arunca în şa pe cazaci, cum a fost la 8 ianuarie 1587, când “ridicat-u-s-au o samă de cazaci ca nişte lupi ce sântu învăţaţi de-a pururea la pradă, de au întrat în ţară şi au prădat şi multe bucate au luat de la Ţinutul Sorocii” (G. Ureche).\n\nPârvul, părcălabul Sorocii împreună cu “hânsarii şi cu alţii carii au vrut de bună voie să i-au ajunsu la Perieslavu”. Cazacii au refuzat să întoarcă dobânda de război, atunci moldovenii au luat cu asalt tabăra cazacilor. Mica oaste a pârcălabului Pârvul a spart apărarea cazacilor, semănând moarte. După cum spune cronicarul Ureche, “puţini au scăpat din ei”, iar cei care au fost prinşi de vii au fost duşi la Iaşi, la domnie”.\n\nDespre “războiul Pârvului pârcălabului de Soroca când s-au bătut cu cazacii la Perieslav” vorbeşte şi hrisovul lui Petru Şchiopul de la 8 mai 1587: “au venit nişte cazaci tălhari foarte oameni răi aice în pământul nostru şi au prădat şi câteva sate la margine pe Nistru, în pământul domniei mele, deci sluga noastră Pârvul, pârcălabul el lovindu-se de dânşii s-au bătut şi aşa Dumnezeul milostiv fiind ajutor şi biruindu-i pe tălharii i-au dat sub sabie domniei mele dintre dânşii vii i-au prins, iar unor din trânşii numai capetele lor sau adus de faţă înaintea noastră şi a tot sfatului nostru. Pe urmă şi sluga noastă Pârvul pârcălabul viind s-au aflat pre însuşi trupul lui având câteva răni”.\n\nPetru Vodă răsplăti acea biruinţă a sorocenilor, dăruindu-i lui Pârvul satul Buruenieşti pe Siret în ţinutul Roman. La începutul anilor 90 ai sec. XVI, către sfârşitul domniei lui Petru Şchiopul, la curţile împărăteşti de la Varşovia şi Constantinopol circulau zvonuri despre campaniile căzăceşti din regiunile ruse spre Moldova. Încă la sfârşitul anului 1590 din Constantinopol anunţau, că un oarecare pretendent fals la domnie în Moldova a cerut ajutor de la Moscova, de unde i-au dat nişte detaşamente de cazaci care se îndreaptă spre Moldova (Hurmuzaki v. XI, pp 745-746).\n\nÎn instrucţiunile ambasadorilor regelui polon de la adunarea seimului din 1592 se spune, că şi la 1591 se pregătea o campanie a cazacilor în Moldova, având în fruntea lor pe “un oarecare domnişor”. Regele polon cu greu i-a convins pe cazaci să refuze la campania ce se pregătea, iar însuşi “domnişorul” fiind dat pe mâna regelui (Jerela v. 8 p. 66).\n\nLa 12 mai 1591, Stanislav Golschi, căpitanul de Bar, având poruncă de la regele polon în ce priveşte păstrarea păcii şi tratatului de alianţă cu sultanul turc anunţa domnitorului Moldovei Petru Şchiopul: “Azi însă mi-a venit vestea din Kiev, că s-au pornit din Moscova mai multe mii de tâlhari, la care s-au alăturat şi alţii, care de obicei tâlhăresc în Boristene, şi au primit în rândurile lor pe un oarecare Lazăr, care se dă drept fecior al voievodului Moldovei. Şi se zvoneşte, că această adunături de tâlhari are de gând să-l aducă în Moldova”. Asigurând năzuinţa regelui polon de a trăi în pace şi linişte cu împăratul Turciei şi domnitorul Moldovei, Stanislav Golschi socoate de cuviinţă să-l informeze pe Petru Şchiopul ca acesta să nu scape nimic, pentru a preîntâmpina răul. De asemenea, căpitanul de Bar promite o informare a domnitorului Moldav, “dacă căpitanul Sorocii” îi ca trimite un om credincios, căruia i-ar putea încredinţa pe deplin corespondenţa sa către domnul Moldovei. Zbuciumată domnie a lui Petru Şchiopul. Cazacii îi tulburară cu adevărat liniştea, prădând de atâtea ori Moldova, iar turcii…\n\nÎn 1591 “după cum le este obiceiul lor spurcat, neînsetat de lăcomie”, au cerut – numai pentru acel an, ziceau ei – un tribut mult mai sporit faţă de cel obişnuit, mult mai mult de cât putea să plătească sărmana Moldovă hărţuită de cazaci şi tătari. Boierii în unanimitate, l-au sfătuit pe domn să accepte sporirea. Argumentele aduse de boieri nu l-au convins însă pe Petru Vodă. Relatând epizodul, Grigore Ureche arată că domnul le-a spus că nu era vorba atât de dificultatea de a plăti o nouă dare, ci de faptul că turcii o vor transforma într-o dare perpetuă, aşa se mai întâmplase şi cu alte prilejuri. De acea domnul a hotărât să părăsească tronul şi nici “într-un chip nu vru să se apuce de aceea dare şi ia blestemul ţării asupra sa”.\n\nUltimii ani ai vieţii sale Petru Şchiopul îi petrece la Botzen în Tirol, unde-şi avea o mică curte de boieri. Acolo a decedat, fiind înmormântat în biserica din acel oraş, unde până în prezent se vede mormântul său. Şi au dat turcii Ţara Moldovei după plecarea lui Petru Şchiopul lui Aron – Vodă, “om fără suflet”. Îmblând după domnie, lua Aron – Vodă împrumuturi de la cămătarii turci. Şi dacă s-a aşezat Aron în scaunul domnesc de la Iaşi, nu a avut altă grijă în ţară de cât de prădare, de jocuri şi de desfrâu. Fiind strâmtorat de datorii dădu el ţara cămătarilor ţarigrădeni care au trecut-o în lung şi-n lat, lăsând în urmă numai jale şi blestem pe capul păgânilor. Ne mai putând suferi jugul cămătarilor lui Aron – Vodă ”s-au ridicat orheienii şi sorocenii cu un domnişor cei zic Ionaşco”. A ridicat oastea sa şi Aron, a strigat ajutor la stăpânul lui-turcii. S-au întâlnit oştile lângă Răut “dându războiu vitejăşte dinspre amândouă părţile”. Izbânda fu din partea oştirii cămătarilor şi a slugilor lui Aron\n\n“Şi dacă au spart Aron – Vodă pre viclenii săi nici un loc nu au lăsat să nu fie plin de vrăjmăşia-lui, că nu pierdea numai pre carii au fost întru războiul acela, ci şi seminţiile lor şi vinovaţi şi nevinovaţi”. Şi de atunci l-au poreclit sorocenii şi orheienii Aron-vodă Tiranul, Aron cel Cumplit.\n\nÎnsăşi turcii de la Ţarigrad când au auzit de cruzimea şi jafurile făcute de Aron Tiranul l-au măzilit. Dar prea mari îi erau datoriile, de au mers cămătarii la vizir, de l-au întors înapoi în a doua domnie spre nenorocirea Ţării. Vestea întoarcerii lui Aron cel Cumplit o aduse-se Oprea Armaşul cu poruncă de arestări a unor boieri, dată spre îndeplinire lui Ureche-logofătul, tată-l cronicarului Grigore Ureche. Acesta n-a mai stat la gânduri şi “noaptea, toată noaptea şi ziua fugindu au ieşit pre la Soroca în Ţara Leşească”, unde erau şi alţi boieri pribeji, ce aşteptau sfârşitul domniei Tiranului Aron.\n\nRăsturnarea lui Aron Tiranul a fost pregătită de hatmanul Răzvan la porunca voievodului transilvănean Sighizmund Bathory, care se mângâia cu gândul de a cuceri şi el tronul Moldovei.\n\nLa 14 mai 1595 paharnicul din Galici Andrei Taranovschi scria lui Pstroconischi: “…cazacii şi ungurii şi cu moldovenii au ars pretutindeni în jurul Tighinei şi Cetăţii Albe până la cel mai mic sătuleţ şi au pustiit întreaga ţară (Begeacul) în lung şi-n lat. Apoi, după acea pustiire, Răzvanga, hatmanul ungurilor, s-a îndreptat spre Iaşi cu ungurii cu care au fost la Tighina şi aşa, înţelegându-se cu ungurii, a prins noaptea pe Aron şi legându-l şi punându-l în fiare, l-a trimis în ţara Ardealului, iar el s-a aşezat în locul lui Iaşi…”\n\nProfitând de dezbinarea internă a Moldovei şi de faptul că vecinii ei erau implicaţi în alte conflicte militare, oştirile polone, încercând să transforme în viaţă acordul încheiat cu Ieremia Movilă, au intrat în ţară. Ieremia Movilă a fost declarat domnitor (1595-1606). Dar curând domnia lui Ieremia Movilă a fost curmată de Mihai Viteazul. Într-un scurt timp Mihai Viteazul uneşte sub domnia sa cele 3 principate dunărene: Muntenia, Moldova, şi Transilvania. Ieremia Movilă şi-a găsit refugiul în cetatea Hotin. După asasinarea mişelească a lui Mihai Viteazul Moldova este din nou sub domnia domnitorului pribeag.\n\nRezultatul războiului dus de Mihai Viteazul fu aşezarea statornică a tătarilor în Bugeac, care trebuiau să împiedice incursiunile îndrăzneţe ale cazacilor. Zaporojenii pradă la 1601 târgul Soroca, ucigând locuitorii ei. Din nou ei apar sub zidurile Sorocii la 1602. În timpul frământărilor boiereşti pentru domnie în Moldova, tătarii, implicaţi în conflict în drum spre Crimea, din cauza unei ierni mari, iernează în împrejurimile Sorocii.\n\nÎn cel de al doilea deceniu al sec. XVII Imperiul Otoman, rezolvându-şi problemele interne, începe un război pentru înlăturarea influenţei polone în Moldova. La 1611, polonezii care vin să acorde ajutor Moldovei nu numai că au “dat ajutor ci făcând mari stricăciuni pretutindeni în ţara noastră, în ţinuturile Sorocii şi Hotinului” au plecat înapoi în Polonia luând şi leafa de la moldoveni pentru slujbă”.\n\nÎn 1617, în apropierea Raşcovului din stânga Nistrului au avut loc lupte între hatmanul polonez Stanislav Jolkiewski şi seraschierul Iscander-paşa, care pe la Soroca a trecut Nistru. În tabără la Soroca s-a aflat Iscander-paşa până s-a încheiat pacea de la Buşa sau Jaruga mai sus de Soroca. Tot la Soroca în acea perioadă se încheie un tratat de apărare reciprocă dintre domnitorul Radu Mihnea şi prinţul ardelean Gabriel Bethlen, chemat de turci în ajutor.\n\nCele mai mari ciocniri între turci şi polonezi au avut loc în 1620. Armatele lui Stanislav Jolkiewski trec Nistrul la Buşa, împânzind Câmpia Sorocii în drum spre Iaşi. Puternicul stăpânitor turcesc pe toată linia Dunării şi Dobrogei veni în întâmpinarea armatei polone aducând cu dânsul şi pe tătarii Bugeacului, în fruntea cărora se afla un Cantemir, om cu însuşiri neobişnuite. Armatele s-au lovit în luptă la Ţuţora. Gaspar Gratiani – domnitorul Moldovei lupta alături de polonezi. Polonezii sperau la o biruinţă uşoară, doar Gaspar, care devenise domn, îi asigura, că este îndeajuns ca oastea poloneză să pătrundă în ţară ca aceasta să se răscoale şi toată dominaţia turcească în Moldova să fie lichidată.\n\nDar în a treia zi la Ţuţora, Hatmanul Moldovenesc Şeptelici trecu la Turci semănând groază în oştirea polonă care şi se puse pe fugă. Retragerea polonezilor a fost nespus de nenorocită. Ea se poate asemăna cu viitoarea campanie de la Prut a ţarului Rusiei Petru I Romanov. În timpul retragerii polonezii îşi pierd hatmanul:\n\n“Când au bătut turcii pe Gaspar-Vodă la Ţuţora, întorcându-să leşii înapoi, tăiat-au un tătar pre Jolcovski, hatmanul leşesc, lângă Movilău, precum scrie şi letopiseţul. Numai tătarul nu l-au ştiut că este Jolcovski hatmanul leşesc. Ce după ce l-au omorât, au găsit ceasornicul în sân, de aur cu diamanturi. Şi aflând tătarul că au fost hatmanul leşesc, să fi dzis tătarul acela că nu trebuieşte să trăiască omul în lume, dacă nu va avea noroc, şi să fi jiunghieat singur” (I. Neculce).Prea mare ar fi fost răscumpărarea ostatecului, în comparaţie cu ”ciasornicul de aur cu diamanturi”. S-a întâmplat aceasta în Câmpia Sorocii nu departe de satele Sauca şi Berezovca de lângă Otaci. Peste timpuri, nepoţii şi strănepoţii hatmanului polonez vor ridica pe un deluşor o coloană din piatră, în vârful căreia este o cruce din fier. “Stâlpul leahului” – monument al unei sorţi vitrege. Un cronicar polon plângea astfel nenorocirea pierderii hatmanului: “mai bine s-ar fi cufundat în pământ ţara aceea a Moldovei înainte de a fi intrat noi într-însa; nici odată coroana polonă n-a suferit mai mult”.\n\nZdrobirea polonezilor la Ţuţora nu însemna sfârşitul luptei. Acordul ei final a constituit expediţia de la Hotin din vara şi toamna anului 1621. Sultanul Osman, om tânăr şi îndrăzneţ intră în Moldova. El a pătruns până la Hotin. Polonia şi-a adunat o armată considerabilă sub conducerea lui “Hotchevici, hatmanul de Litfa, om vestitu din tinereţăle sale la războae”. La 20 august “au sosit şi 1000 de cazaci înaintea harmanului lor, anume Sahaidacinii, dându-i ştire că soseşte şi oastea căzăcească cu tabăra legată de trei dzile tot cu războiu prin tătari, că trecuseră cazacii pre la Soroca şi zăbovindu-să cu prada pe hirea lor”.\n\nSultanul turc avea gând să pedepsească Polonia. Dar totul s-a terminat cu o luptă nehotărâtă din partea armatei turceşti. Luptele turco-polone pentru Moldova se încheie cu o pace prin care polonezii renunţă la Moldova şi recunosc suveranitatea turcească asupra ei.\n\nCitește începutul AICI . Va urma. \n\n Nicolae Bulat, fragment din cartea Județul Soroca: file de istorie (Editura ARC, 2000) publicat cu permisiunea familiei autorului și editurii.",
    "metadata": {
      "original_file": "Observatorul_0202.html"
    }
  },
  {
    "title": "Urmăriți în direct: Festivitatea de premiere a concursului „Pedagogul Anului” etapa raională",
    "content": "fondat la 3.11.1998, înregistrat la Camera Înregistrărilor de Stat, membru al Asociaţiei Presei Independente afiliate WAN (Organizaţiei Internaţionale a Ziarelor) din anul 1999, este primul ziar din câmpia Sorocii, care este inclus în Catalogul ÎS \"Poşta Moldovei\", apare în limba română",
    "metadata": {
      "original_file": "Observatorul_0347.html"
    }
  },
  {
    "title": "Peste 1000 de tomberoane au fost aduse în comuna Volovița și satul Egoreni",
    "content": "1025 de tomberoane au ajuns ieri, 12 noiembrie, în primăriile Volovița și Egoreni. 610 vor fi distribuite în satele Volovița și Alexandru cel Bun, iar 415 în satul Egoreni. Activitatea are loc în cadrul proiectului „Un pas realizat spre un sat curat” implementat de Asociația Obștească „Eco-Sor” cu susținerea financiară a Oficiului Național de Implementare a Proiectelor în domeniul Mediului (ONIPM).\n\nÎn curând urmează ca aceste tomberoane să ajungă în peste 1000 de gospodării din aceste sate. Totodată aceste primării au achiziționat tomberoane în care vor fi colectate deșeuri din plastic.\n\nAnterior la primăria municipiului Soroca a avut loc o întrunire de lucru cu participarea primarilor din Volovița, Egoreni și Soroca, viceprimarilor municipiului, coordonatorilor grupului de sprijin din partea celor două primării rurale, specialiștii primăriei urbane și echipa Asociației Obștești „Eco-Sor”. Participanții au avut discuții necesare și utile despre cum ar putea fi făcută evacuarea gunoiului menajer din satele Egoreni, Volovița și Alexandru cel Bun. Pentru calcularea și aprobarea tarifelor urmează să fie făcute socotelile reale privitor la traseu, distanță, numărul de contracte ce vor fi semnate cu cetățenii, periodicitatea evacuării, ș.a. Totodată s-a menționat despre importanța evacuării organizate a deșeurilor menajere din sate și lichidarea gunoiștilor ce poluează mediul înconjurător, iar autoritățile publice implicate au declarat că sunt deschise pentru găsirea unor soluții reale.",
    "metadata": {
      "original_file": "Observatorul_0081.html"
    }
  },
  {
    "title": "Spectacolul „Amintiri din copilărie” revine pe scenă la Soroca: să redescoperim împreună moștenirea lui Ion Creangă",
    "content": "Teatrul “Veniamin Apostol” din Soroca va găzdui o reprezentație specială a spectacolului „Amintiri din copilărie”, bazat pe celebra operă a lui Ion Creangă. Evenimentul va avea loc la 14 ianuarie, de la ora 15.00, și promite să fie o adevărată sărbătoare culturală pentru toți cei care doresc să se lase purtați înapoi în timp, în lumea copilăriei povestitorului din Humulești.\n\nTinerii actori ai studioului „Cortina”, pasionați de arta teatrală, vor aduce la viață personajele și întâmplările din opera lui Creangă, oferind publicului o interpretare proaspătă și emoționantă.\n\nSpectacolul „Amintiri din copilărie” nu este doar o simplă reprezentație teatrală, este o punte între generații, o reînviere a poveștilor care au marcat copilăria multor generații de români. Fiecare scenă este construită cu grijă, încercând să redea autenticitatea vremurilor trecute prin ochii tinerilor actori.\n\nPentru cei interesați, biletele pot fi achiziționate direct de la casa de bilete a teatrului. Informații suplimentare sunt disponibile la numerele de telefon 0230-23 009 sau 068301000.",
    "metadata": {
      "original_file": "Observatorul_0019.html"
    }
  },
  {
    "title": "Joi, la Lumânarea Recunoștinței, va fi comemorat scriitorul Ion Druță",
    "content": "La 28 martie, la Lumânarea Recunoștinței, va avea loc serata In memoriam dedicată regretatului scriitor și dramaturg, Ion Druță. În această zi se împlinesc 6 luni de când scriitorul ne urmărește din culisele infinitului.\n\nEvenimentul își va avea începutul pe scările lumânării la ora 14:00 cu întâlnirea eroilor din creația druțiană, după care la ora 14:15 va avea loc serviciul divin și depunerea de flori la mormântul scriitorului, iar la 14:30 va fi desfășurată serata de comemorare.\n\nAceastă serată are ca scop promovarea și valorificarea creației druțiene, care, este și va rămâne tezaurul nostru spiritual și cultural. Organizatori sunt Consiliul Raional Soroca, Secția Cultură și Turism Soroca și Colegiul de Arte „Nicolae Botgros din Soroca”. Scenariu și regie: Nicoleta Curici, eleva catedrei „Regie” , Colegiul de Arte „Nicolae Botgros’’.",
    "metadata": {
      "original_file": "Observatorul_0449.html"
    }
  },
  {
    "title": "Victoria Jernovoi: „Pe la 7 anișori am scos dintele cățelului nostru”",
    "content": "Visul copilăriei mele devenit realitate! Îmi aduc aminte de acel copil mic, zburdalnic, ce hoinărea tot satul. Am avut o copilarie fericită la sat! Una din stațiile fericirii era în fata policlinicii din sat, unde activa tata.\n\nPrimeam o înghețată și eram cea mai fericită, la vorbă cu toți ce treceau prin zonă și clar că toți întrebau „Victorița ce vrei să devii când vei fi mare?”. Visul din copilărie a fost să devin medic. În copilărie am început să fac tratamente cu dragoste față de toate pisicile și cățeii vecinilor, pe la 7 anișori am scos dintele cățelului nostru, care nu mâncase vreo 3 zile, știu că după asta eram cea mai fericită și împlinit. Visul s-a realizat, e un vis frumos la care am luptat și lupt să-l fac cât de mai succes. Uneori drumul pentru a realiza visul nostru e dificil, cu cât e mai dificil, cu atât e mai plăcută realizarea lui. Motto-ul meu din anul I de facultate „Prin greutăți spre stele” așa și a fost! Nu este o zi să îmi pară rău de împlinirea lui. Nu aș renunța niciodată la el, pentru că zilnic îmi oferă o plăcere enormă. Caută visul tău, amintește-ți de visul copilului din tine și urmează-l. \n\n Victoria Jernovoi, stomatolog",
    "metadata": {
      "original_file": "Observatorul_0330.html"
    }
  },
  {
    "title": "Vremea în Soroca: Prognoza meteo pentru luni, 17 iunie 2024",
    "content": "Pentru ziua de luni, 17 iunie 2024, meteorologii anunță că vremea se va menține frumoasă, cu temperaturi în creștere. Termometrele vor indica aproximativ 26 de grade Celsius pe parcursul zilei și 14 grade Celsius pe timpul nopții.\n\nVântul va sufla cu o viteză de 17 m/s, iar umiditatea va fi de 65%.",
    "metadata": {
      "original_file": "Observatorul_0275.html"
    }
  },
  {
    "title": "Veteranul Maxim Raevschi: “Eu i-am văzut pe cei trei soldați, care au trecut Nistrul, atunci când Moldova a fost ocupată în 1944” / VIDEO",
    "content": "La evenimentul de comemorare din Soroca, a victimelor din cel de-al Doilea Război Mondial, a fost prezent și unicul veteran de la noi rămas în viață. Este vorba de Maxim Raevschi, în vârstă de 97 de ani.\n\nÎn acea conflagrație mondială dintre 1939 și 1945 nimeni nu a fost câştigător, chiar dacă s-au împărţit în învingători şi înfrânţi, toţi au avut de pierdut. Veteranul ne-a vorbit despre amintirile sale din acea perioadă.",
    "metadata": {
      "original_file": "Observatorul_0367.html"
    }
  },
  {
    "title": "Lucrările de reparație capitală a străzii Mihail Kogălniceanu în plină desfășurare / VIDEO",
    "content": "În municipiul Soroca, lucrările de reparație capitală a străzii Mihail Kogălniceanu, situată între străzile Independenței și Alexandru cel Bun, sunt în plină desfășurare de mai bine de o săptămână. Trotuarul, care era într-o stare deplorabilă, va fi renovat cu pavaj nou, pe o suprafață de aproximativ 580 de metri pătrați. Costul total al acestor lucrări se ridică la circa 405 mii de lei, finanțare asigurată din bugetul Primăriei Soroca.\n\nPrimăria municipiului Soroca a organizat o licitație pentru acest proiect, iar câștigătorul a fost desemnat NOSTALITSERV-PRIM SRL. Echipa responsabilă de lucrări este formată din cinci tineri cu vârste cuprinse între 25 și 30 de ani, care depun un efort considerabil pentru a duce la bun sfârșit acest proiect important pentru comunitate.\n\nDiscutând cu unul dintre muncitori am aflat câteva detalii:\n\n„Deja de o săptămână durează lucrările de reparație a străzii Mihail Kogălniceanu. Pe lângă aceasta, am mai reparat și altele din oraș, cum ar fi strada Feofania Budde. Etapele de lucru nu sunt atât de complicate, se începe cu decaparea, apoi urmează amenajarea cu piatră, nisip, pavaj, compactare și la final măturarea străzii. Din păcate, este foarte greu de lucrat pe așa căldură, dar nu avem ce face, trebuie de lucrat. Noi suntem de la ora 04:00 dimineața și până la orele 20:00, în fiecare zi circulăm la Bălți, ” a spus unul dintre lucrători.\n\nDeși condițiile de muncă sunt dificile, echipa se dedică complet pentru a finaliza proiectul la timp și pentru a oferi cetățenilor o stradă reabilitată și sigură.",
    "metadata": {
      "original_file": "Observatorul_0222.html"
    }
  },
  {
    "title": "Conferința ”Vreau să știu” a reunit elevii soroceni pasionați de știință / VIDEO",
    "content": "Astăzi, la Soroca, a avut loc Conferința Științifică a elevilor intitulată „Vreau să știu”, organizată la 11 discipline de studiu. Evenimentul, organizat de Direcția Învățământ, și-a propus dezvoltarea competențelor elevilor prin activități de investigație științifică și cercetare. Iată temele abordate:\n\nLimba și literatura română: „Opera lui Ion Druță – valorificare a orizontului spiritual național.” \n\n Limba și literatura rusă: „Изображение национального характера в русских народных сказках” (Reprezentarea caracterului național în basmele rusești). \n\n Limba franceză: „Les livres nous inspirent et nous encouragent à faire de grandes choses” (Cărțile ne inspiră și ne încurajează să facem lucruri mărețe). \n\n Limba engleză: „Books inspire and encourage us to do great things.” \n\n Istoria românilor și universală: „Terorismul – flagel al lumii contemporane.” \n\n Matematică: „Divizibilitate. Proprietăți și aplicații.” \n\n Informatică: „Proiecte elaborate cu ajutorul aplicațiilor software în cadrul orelor de informatică.” \n\n Geografie: „Consecințele încălzirii globale. Utilizarea rațională a resurselor de apă potabilă.” \n\n Chimie: „Impactul substanțelor chimice asupra organismelor vii.” \n\n Biologie: „Influența factorilor de mediu asupra creșterii și dezvoltării plantelor.” \n\n Fizică: „Aplicarea legilor fizicii în viața cotidiană.”\n\nIată cine sunt elevii învingători și profesorii care i-au ghidat:\n\nReportaj video realizat în cadrul studioului pentru tineri MoJo, de la „Observatorul de Nord”, dacă vrei să faci parte din echipa noastră, ne poți scrie AICI .",
    "metadata": {
      "original_file": "Observatorul_0388.html"
    }
  },
  {
    "title": "FOTOGRAFIA ZILEI: Cum vă pare bradul sorocean din acest an?",
    "content": "Ai fotografiat ceva deosebit și vrei ca imaginea să fie apreciată de cât mai multă lume? Ai surprins cu telefonul o problemă și vrei ca autoritățile să afle de ea? Atunci rubrica FOTOGRAFIA ZILEI de pe www.observatorul.md este locul perfect pentru imaginea ta. Trimite-ne imaginea ta pe facebook.com/observatorul.md și descrie când, unde și în ce context a fost făcută, iar noi vom avea grijă să o promovăm ca să ajungă la cât mai mulți oameni.",
    "metadata": {
      "original_file": "Observatorul_0058.html"
    }
  },
  {
    "title": "Mâine la Soroca vom avea Teatru pentru toți!",
    "content": "Teatrul „Veniamin Apostol” din Soroca inițiază programul „Teatrul pentru Toți”. Colectivele de Teatru de amatori au astfel posibilitatea să-și manifeste aptitudinile pe scena renumitului Teatru sorocean.\n\nPrima trupă, care va urca pe această scenă duminică, 7 aprilie, la ora 14:00, este cea de la Școala de Arte pentru Copii „Eugen Coca”, secția artă teatrală. În program: miniaturi, dans și muzica. Intrarea este gratuită.",
    "metadata": {
      "original_file": "Observatorul_0408.html"
    }
  },
  {
    "title": "Urmăriți în direct ședința Consiliului Municipal Soroca",
    "content": "Astăzi, 30 aprilie 2024, cu începere de la ora, 10.00, în sala de şedinţe a Consiliului raional Soroca, are loc şedinţa ordinară a Consiliului municipal Soroca. pe ordinea de zi sunt incluse 45 de chestiuni.",
    "metadata": {
      "original_file": "Observatorul_0371.html"
    }
  },
  {
    "title": "Vremea la Soroca: Prognoza meteo pentru miercuri, 3 iulie 2024",
    "content": "Astăzi la Soroca vremea se va răcori simţitor comparativ cu zilele anterioare, astfel că temperatura maximă va fi de 22…24 de grade Celsius, iar cea minimă de 17…19 grade Celsius.\n\nPe parcursul zilei se vor semnala înnorări accentuate, însoţite de averse și descărcări electrice, cu intensificări de scurtă durată ale vântului.",
    "metadata": {
      "original_file": "Observatorul_0234.html"
    }
  },
  {
    "title": "FOTOGRAFIA ZILEI: La Soroca este în toi ziua copiilor",
    "content": "Ai fotografiat ceva deosebit și vrei ca imaginea să fie apreciată de cât mai multă lume? Ai surprins cu telefonul o problemă și vrei ca autoritățile să afle de ea? Atunci rubrica FOTOGRAFIA ZILEI de pe www.observatorul.md este locul perfect pentru imaginea ta. Trimite-ne imaginea ta pe facebook.com/observatorul.md și descrie când, unde și în ce context a fost făcută, iar noi vom avea grijă să o promovăm ca să ajungă la cât mai mulți oameni.",
    "metadata": {
      "original_file": "Observatorul_0326.html"
    }
  },
  {
    "title": "Vox: Vara la moldoveni, „reparăm și construm ca toată lumea”… / VIDEO",
    "content": "Să fim sinceri, moldovenii au avut dintotdeauna o slăbiciune pentru reparații. Însă, mai ales când vine vara, această preocupare devine și mai evidentă: stricăm, dărâmăm, construim… Și dacă în trecut, startul sezonului de reparații începea cu mașina de nisip sau lut răsturnată la poartă, acum, cu apariția materialelor de construcție moderne, tendințele s-au schimbat mult.\n\nMagazinul de materiale de construcții a devenit locul unde începe orice proiect de reparație, iar noi am iscodit și pe vânzători și iată ce am aflat:\n\n” Am venit la magazin să-mi cumpăr plasă, să fac un ocol pentru păsări. Care moldovan nu face vara construcții?”\n\n”O să facem reparație că avem copiii mici și din timp, ca moldovenii, ne interesează prețurile”\n\n” Ne construim ca toată lumea… Vrem ceva mai nou , mai bun… Ce-o fost vechi totul se dărâmă, se strică…”\n\nReportaj video realizat în cadrul proiectului Jurnaliștii Civici, de la „Observatorul de Nord”, dacă vrei să faci parte din echipa noastră, ne poți scrie AICI .",
    "metadata": {
      "original_file": "Observatorul_0263.html"
    }
  },
  {
    "title": "Ce șotii au făcut profesorii de la Liceul Teoretic „Petru Rareș” din Soroca? (I) / VIDEO",
    "content": "Profesorii noștri, uneori rigizi și foarte serioși, ascund în amintirea lor șotii demne de urmat de discipolii lor. Și când ar fi mai bine să ne amintim de ele, decât la 1 aprilie, care este un fel de Zi Internațională pentru șotioșii de toate vârstele.\n\nI-am provocat pe mai mulți profesori de la Liceul Teoretic „Petru Rareș” din Soroca să ni le povestească, și aceștia au acceptat. Iată primul episod.\n\nReportaj video realizat în cadrul studioului pentru tineri MoJo, de la „Observatorul de Nord”, dacă vrei să faci parte din echipa noastră, ne poți scrie AICI .",
    "metadata": {
      "original_file": "Observatorul_0424.html"
    }
  },
  {
    "title": "La Soroca au fost aduse fragmente din moaștele Fericitei Matrona",
    "content": "Duminică, 17 noiembrie 2024, Preasfințitul IOAN, Episcop de Soroca și Drochia, însoțit de preoți și credincioși, au întâmpinat chivotul cu fragmentele din moaștele Fericitei Matrona.\n\nSfințeniile au fost expuse spre închinare în catedrala „Adormirea Maicii Domnului” din municipiul Soroca și se vor afla aici până la data de 5 ianuarie 2025.\n\nSURSA: Biroul de Presă al Eparhiei de Soroca și Drochia",
    "metadata": {
      "original_file": "Observatorul_0074.html"
    }
  },
  {
    "title": "„Avioane de hârtie” – O nouă premieră de succes la Teatrul „Veniamin Apostol” / VIDEO",
    "content": "Ieri, Teatrul „Veniamin Apostol” din Soroca a adus în fața publicului o nouă premieră : spectacolul „Avioane de hârtie” de Elise Wilk, în regia talentatului Alexandru Cozub. „Avioane de hârtie” este o piesă de teatru care abordează problemele adolescenței legate de prietenie, singurătate, violență și dorința de a fi înțeles și acceptat.\n\nSpectacolul a fost prezentat de tinerii actori ai Studioului „Cortina”, care activează pe lângă Teatrul „Veniamin Apostol”. Aceștia au reușit să transmită cu multă profunzime mesajul piesei, datorită faptului că se află exact la această vârstă, având astfel o înțelegere personală a provocărilor și emoțiilor caracteristice adolescenței.\n\nPremiera nu a fost doar un succes local, ci și o punte de legătură culturală. La eveniment au participat nu doar liceeni din Soroca, ci și o delegație din Sibiu, România, venită în cadrul unui parteneriat între cele două orașe.\n\nReportaj video realizat în cadrul proiectului Jurnaliștii Civici, de la „Observatorul de Nord”, dacă vrei să faci parte din echipa noastră, ne poți scrie AICI .",
    "metadata": {
      "original_file": "Observatorul_0131.html"
    }
  },
  {
    "title": "Localnicii din Șeptelici se pregătesc pentru iarnă: Lemne scumpe, resurse limitate",
    "content": "În satul Șeptelici din raionul Soroca, pregătirile pentru iarnă sunt o provocare anuală, mai ales pentru bătrâni. Cu prețurile lemnelor în continuă creștere și resursele financiare limitate, aceștia depun eforturi mari pentru a se asigura că vor avea cu ce să se încălzească în perioada rece a anului.\n\nDiscutând cu câteva pensionare și localnici am văzut cum aceștia fac față prețurilor, de unde procură lemne și cum se pregătesc din timp pentru iarnă. Vorba ceea : „Omul gospodar își face vara sanie și iarna car!”.\n\nAnastasia Cepurneac, pensionară: „Situația cu lemnele e grea, pentru că sunt scumpe. Primim de la primărie, cumpărăm de la pădure. Când se salubrizează copacii de prin parc, fâșii forestiere, atunci primăria ne oferă nouă, bătrânilor.”\n\nAna Tcaci, pensionară: „Prețurile la lemne sunt mari și ne descurcăm mai greu, facem o dată în zi focul și atât. Contribuția primăriei este benefică pentru noi, bătrânii, doar să fie mai des. Nu ne bazăm numai pe primărie, pentru că înțelegem e greu să găsești surse financiare de a procura lemne, ele cum sunt acum scumpe, de aceea din pensia care o avem mai procurăm și noi. Anul trecut, am mers la primărie, m-am înregistrat pe o listă ca să pot cumpăra mai ieftin lemne, dar în alți ani plecam și cumpăram direct de la pădure. Pensia e prea mică, 2000 lei, dar ce să faci cu 2000 lei când lemnele costă 1500.”.\n\nLucia Stratuța, locuitoare: „Din vară cumpărăm lemne, le tăiem și le punem la uscat pentru iarnă, ne pregătim încetișor. Față de alți ani cum au fost prețurile, pot să vă zic că acum sunt chiar foarte scumpe. Am cumpărat salcâm cu prețul de 1100 lei. Vara trebuie să lucrezi ca să i-ai măcar 7-5 cuburi de lemne și vre-o 7000-8000 lei trebuie să îi ai în buzunar ca să poți să-ți cumperi doar lemne, dar pe lângă asta mai trebuie și cărbuni.”.\n\nAdministrația locală, în limita posibilităților, încearcă să vină în sprijinul celor mai vulnerabili.\n\nVictoria Andriuța, primar: ” Reieșind din posibilitățile administrației publice, și anume când este cazul de a salubriza parcul, fâșiile forestiere, avem consilieri voluntari și cetățeni care se duc, salubrizează scuarul din centrul satului și fâșiile forestiere din preajmă. Anunțăm bătrânii solitari și, dacă mai au niște vecini sau rude, aceștia vin și ajută cu transportul, la încărcat și la descărcat lemnul. Îi ajutăm cu 1-2 metri cubi de lemn, dar nu în fiecare an, ci odată la doi ani. Anul acesta urmează să asigurăm minim câte un metru cub fiecărui bătrân solitar, care sunt nouă la număr. În anul precedent, când am avut posibilitatea prin Asociația Obștească „SOARTA”, i-am asigurat și cu cărbuni, câte doi saci, iar în alți ani chiar câte patru saci.”.\n\nContactat de Observatorul de Nord, Adrian Rotari, director interimar Agenția „Moldsilva”, Soroca, ne-a spus care este prețul la moment al lemnelor: „Prețul anul acesta la speciile de lemn tare și moale este 1000 de lei.”.\n\nAmintim că în 2023, un metru ster de lemn tare – costa 975 de lei, în timp ce un metru ster de lemn moale era disponibil la 460 de lei.",
    "metadata": {
      "original_file": "Observatorul_0218.html"
    }
  },
  {
    "title": "Meteo Soroca – 7 ianuarie 2025: vreme bună pentru colindat",
    "content": "Astăzi, 7 ianuarie 2025, vremea în raionul Soroca se va menține mohorâtă, cu cer predominant noros. Temperatura maximă va urca până la +7°C, iar cea minimă va coborî până la -2°C pe parcursul nopții.\n\nVântul va sufla din sud-est cu o viteză de 9 km/h, ceea ce indică o zi mai liniștită din punct de vedere al rafalelor de vânt. Umiditatea relativă a aerului se situează la 65%, oferind un aer mai puțin saturat față de zilele precedente.\n\nLocuitorii sunt sfătuiți să profite de temperaturile mai blânde, dar să aibă la îndemână îmbrăcăminte adecvată pentru a face față schimbărilor de temperatură. Rămâneți informați și adaptați-vă planurile în funcție de evoluția vremii!",
    "metadata": {
      "original_file": "Observatorul_0023.html"
    }
  },
  {
    "title": "Aventură și învățare pentru 17 elevi de la Gimnaziul „Dinastia Romanciuc” din Vădeni",
    "content": "Recent, 17 elevi din Gimnaziul „Dinastia Romanciuc” din satul Vădeni, au avut parte de o excursie în cadrul proiectului „Descoperă Moldova”. Împreună cu cei 3 însoțitori – Silvia Vataman, directorul gimnaziului; Lucreția Repeșco, director adjunct pe educație; și Galina Negoița, președintele comitetului părintesc – părinte a 2 copii, a u pornit într-o călătorie plină de aventură și învățare.\n\nPrima oprire a fost la Grădina Zoologică, acolo copiii au avut ocazia să se bucure de diversitatea fascinantă a lumii animalelor și să învețe lucruri noi despre speciile din regiune. \n\n După, au mers la Muzeul Național de Arheologie și Istorie a Moldovei. Un loc plin de povești și artefacte care au marcat evoluția Moldovei de-a lungul timpului.\n\nMomentul cel mai impresionant a fost întâlnirea cu Monumentul lui Ștefan cel Mare și Sfânt, o emblemă a curajului și măreției istorice a Moldovei. Catedrala și Piața Marii Adunări Naționale au completat itinerarul, oferind copiilor și însoțitorilor ocazia să se conecteze cu spiritualitatea și cultura locului.\n\nExcursia nu a fost doar o călătorie fizică, ci și o călătorie în lumea cunoașterii și a experiențelor de neuitat. Copiii au avut șansa să descopere mai multe despre propria lor istorie și tradiție, iar însoțitorii au avut oportunitatea să împărtășească cunoștințele și pasiunea lor pentru patrimoniul cultural al Moldovei.",
    "metadata": {
      "original_file": "Observatorul_0473.html"
    }
  },
  {
    "title": "La Soroca revine pentru două zile Festivalul Medieval „Al cincilea turn” / VIDEO",
    "content": "fondat la 3.11.1998, înregistrat la Camera Înregistrărilor de Stat, membru al Asociaţiei Presei Independente afiliate WAN (Organizaţiei Internaţionale a Ziarelor) din anul 1999, este primul ziar din câmpia Sorocii, care este inclus în Catalogul ÎS \"Poşta Moldovei\", apare în limba română",
    "metadata": {
      "original_file": "Observatorul_0189.html"
    }
  },
  {
    "title": "O sesiune de informare a fost organizată de către Centrul Național Anticorupție la Soroca",
    "content": "Evenimentul a adunat primarii din localitățile raioanelor Drochia, Florești și Soroca. Participanții, reprezentanți ai autorităților locale, au fost informați despre normele de integritate și despre importanța respectării standardelor etice în serviciul public. De asemenea, s-au abordat subiecte precum rolul administrației locale în gestionarea riscurilor de corupție, monitorizarea continuă și evaluarea măsurilor de integritate instituțională, pentru a asigura aplicarea lor în toate unitățile administrativ-teritoriale.\n\nAmintim că anterior circa 70 de angajați ai autorităților administrației publice locale din raioanele Hîncești, Leova, Cimișlia și Basarabeasca au participat la o sesiune de informare, organizată de CNA.",
    "metadata": {
      "original_file": "Observatorul_0166.html"
    }
  },
  {
    "title": "Polițiștii soroceni s-au implicat în campania de recensământ a armelor de foc / VIDEO",
    "content": "Poliția Republicii Moldova desfășoară Campania „Siguranța prin recensământul armelor: Controlează, Raportează, Protejează”, care are loc pe parcursul acestei primăveri. La noi ea are loc cu implicarea oamenilor legii de la Inspectoratul de Poliție Soroca.\n\nÎn cadrul campaniei de anul trecut, au fost predate 74 de arme deținute de soroceni, totodată în raionul Soroca sunt înregistrați 827 posesori, care dețin legal în total 1140 arme de foc. Scopul campaniei este în promovarea securității publice prin colectarea informațiilor actualizate despre armele de foc din posesia legală a cetățenilor și încurajarea predării benevole a armelor, munițiilor și altor materiale explozive aflate în posesie ilegală.\n\nPoliția informează că, pentru deținerea ilegală a armelor, munițiilor și a materialelor explozive, persoanele sunt pasibile de pedeapsă cu închisoare de până la 7 ani și amendă de până la 65 mii de lei, iar predarea acestora benevolă organelor de drept exclude orice pedeapsă.\n\nAmintim că la 5 martie este proclamată Ziua internațională pentru dezarmare și neproliferare prin rezoluția adoptată de Adunarea Generală a Organizației Națiunilor Unite.",
    "metadata": {
      "original_file": "Observatorul_0465.html"
    }
  },
  {
    "title": "O mamă a fost amendată fiindcă și-a lăsat trei copii minori să cerșească la intrarea într-un centru comercial din Soroca",
    "content": "Judecătoria Soroca a decis aplicarea unei amenzi unei persoane pentru neglijarea obligațiilor parentale, după ce copiii acesteia au fost găsiți cerșind, neîngrijiți, în fața unui magazin. Incidentul evidențiază riscurile sociale asociate lipsei de supraveghere a minorilor.\n\nÎn ședința din 20 decembrie 2024, Judecătoria Soroca a stabilit că persoana implicată nu și-a îndeplinit obligațiile de întreținere, educație și instruire a copiilor minori. Incidentul a avut loc pe 17 noiembrie 2024, între orele 19:00 și 19:35, când minorii de 13, 8 și 7 ani au fost observați cerșind în fața unui magazin din centrul municipiului Soroca.\n\nPotrivit agentului constatator, copiii aveau un aspect neîngrijit, iar incidentul a fost raportat autorităților competente, care au inițiat proceduri legale. Persoana în cauză, deși legal citată, nu s-a prezentat la ședința de judecată, ceea ce a condus la examinarea cazului în lipsa acesteia, conform prevederilor legale.\n\nInstanța a subliniat gravitatea faptei și a aplicat o amendă de 18 unități convenționale, echivalentă cu 900 de lei, în baza articolului 63, alineatul 2 din Codul Contravențional. Decizia instanței pune în lumină responsabilitatea părinților în asigurarea unui mediu sigur și adecvat pentru creșterea copiilor. În caz de neplată a amenzii în termenul legal, aceasta poate fi înlocuită cu sancțiuni mai severe, inclusiv muncă în folosul comunității sau arest contravențional. Autoritățile încurajează raportarea cazurilor similare pentru a preveni alte incidente și a proteja drepturile minorilor.",
    "metadata": {
      "original_file": "Observatorul_0035.html"
    }
  },
  {
    "title": "Colegiul „Mihai Eminescu” își întâmpină elevii cu primul clopoțel / GALERIE FOTO",
    "content": "Astăzi, 2 septembrie, a fost o zi plină de emoții și bucurii pentru mii de copii din Republica Moldova, deoarece în mai multe instituții de învățământ a sunat primul clopoțel. Acesta a marcat începutul unui nou an școlar, aducând cu el promisiuni și așteptări pentru elevii claselor I, dar și pentru elevii care pășesc pentru prima dată pragul liceului sau colegiului.\n\nLa Colegiul „Mihai Eminescu” din Soroca, curtea instituției a fost plină de tineri, care au fost însoțiți de diriginți, profesori, familie și chiar cunoscuți veniți să fie alături de ei în această zi importantă.\n\nEvenimentul a fost marcat de momente simbolice, care au subliniat importanța educației, iar sunetul primului clopoțel a răsunat clar și puternic, semnalând începutul unui nou capitol pentru fiecare elev.\n\nTotodată, prima lecție din anul de învățământ 2024-2025 va avea genericul „Împreună pentru pace” și va fi obligatorie pentru toate instituțiile de învățământ publice sau private.\n\nMenționăm că, în Republica Moldova există 1201 instituții de învățământ, dintre care 108 au început studiile la 1 septembrie, iar altele 1059 – la 2 septembrie.",
    "metadata": {
      "original_file": "Observatorul_0170.html"
    }
  },
  {
    "title": "FOTOGRAFIA ZILEI: Noapte bună!",
    "content": "Ai fotografiat ceva deosebit și vrei ca imaginea să fie apreciată de cât mai multă lume? Ai surprins cu telefonul o problemă și vrei ca autoritățile să afle de ea? Atunci rubrica FOTOGRAFIA ZILEI de pe www.observatorul.md este locul perfect pentru imaginea ta. Trimite-ne imaginea ta pe facebook.com/observatorul.md și descrie când, unde și în ce context a fost făcută, iar noi vom avea grijă să o promovăm ca să ajungă la cât mai mulți oameni.",
    "metadata": {
      "original_file": "Observatorul_0259.html"
    }
  },
  {
    "title": "La Soroca a fost inaugurat Centrul Regional Comunitar / VIDEO",
    "content": "Miercuri, 27 noiembrie 2024, la Soroca a fost inaugurat Centrul Regional Comunitar, o instituție dedicată sprijinirii persoanelor vulnerabile din comunitate. Centrul este deschis pentru toți cei care se confruntă cu dificultăți sociale, incluzând romii, persoanele strămutate din Ucraina și alte grupuri aflate într-o situație dificilă.\n\nLa centrul din Soroca vor lucra specialiști bine pregătiți: psihologi, educatori și asistenți sociali. Aceștia vor oferi nu doar servicii de bază, dar și sprijin concret pentru ca beneficiarii să se adapteze mai ușor la viața socială și profesională.\n\nPrintre activitățile propuse se numără cursuri de limbi străine și de IT, care vor ajuta participanții să-și dezvolte abilități utile pentru găsirea unui loc de muncă, dar și pentru o mai bună integrare în comunitate.",
    "metadata": {
      "original_file": "Observatorul_0062.html"
    }
  },
  {
    "title": "Soroca comemorează șase luni de la plecarea lui Ion Druță /VIDEO",
    "content": "Astăzi, 28 martie se împlinesc șase luni de când scriitorul Ion Druță a trecut în neființă. Locuitorii soroceni și cei apropiați s-au adunat la Lumânarea Recunoștinței pentru a comemora viața și opera scriitorului. Evenimentul cu genericul: „Ion Druță – Povara Bunătății Noastre”, a adus un omagiu unuia dintre cei mai remarcabili și iubiți scriitori ai literaturii române.\n\nÎncepând de la mormântul scriitorului, unde a avut loc o mică slujbă de pomenire, participanții au avut ocazia să aducă un omagiu memoriei lui Ion Druță prin depunerea de flori și momente de reculegere.\n\nSerata de comemorare care a urmat a fost prezentată de elevii de la Colegiul de Arte „Nicolae Botgros” din Soroca. Prin intermediul recitărilor și interpretărilor scenice, tinerii au reușit să transmită emoția și frumusețea operei druțiene, evidențiind astfel moștenirea sa literară și influența asupra generațiilor actuale și viitoare.\n\nGrigore Bucătaru, Șeful Secției Cultură și Turism: ”Astăzi cu părere de rău am marcat jumătate de an de la trecerea în neființă a scriitorului Ion Druță. Aici ideea a aparținut elevilor Colegiului de Arte ”Nicolae Botgros” , anume aici la monumentul Lumânarea Recunoștinței unde este mormântul scriitorului. L-am cunoscut personal pe Ion Druță, deoarece fiind în funcție, el venea la Soroca, rar, deoarece trăia la Moscova”.\n\nIon Druță s-a născut la 3 septembrie 1928, în satul Horodiște, județul Soroca, (în prezent, raionul Dondușeni), în familia lui Pantelei, zugrav de biserici, și a Soficăi, țărancă de origine ucraineană. În 1939, familia s-a mutat în satul Ghica Vodă, raionul Drochia.\n\nPrimele povestiri ale prozatorului au fost publicate la începutul anilor ’50. Operele sale, adunate în patru volume, Frunze de dor , Balade din câmpie , Ultima lună de toamnă , Povara bunătății noastre , Clopotnița , Horodiște , Întoarcerea țărânii în pământ , Biserica albă , Toiagul păstoriei ș.a. fac parte din „fondul de aur” al literaturii naționale contemporane.\n\nÎn perioada 1947-1950, a făcut serviciul militar în rândurile Armatei Sovietice. După demobilizare, s-a stabilit la Chișinău și a activat în calitate de reporter la redacția ziarului republican „Țăranul sovietic” și apoi, la revista „Femeia Moldovei” (1950-1953).\n\nDin 1987, Ion Druță devine președinte de onoare al Uniunii Scriitorilor din Moldova, ales unanim în acest post de colegii de breaslă. Este decorat cu mai multe ordine și medalii, deține titlul onorific de „Scriitor al poporului”.\n\nÎn 1989, Ion Druță participă activ la procesul de renaștere națională și militează pentru oficializarea limbii române și revenirea la grafia latină.\n\nÎn 1967, scrie piesa „Casa Mare”, nuvela „Ultima lună de toamnă” și romanul „Balade din câmpie” . În același an este distins cu Premiul de Stat al RSS Moldovenești.\n\nÎn 1990 a fost ales membru de onoare al Academiei Române, iar în 1992 – membru titular al Academiei de Științe a Moldovei. A fost inclus în lista celor zece scriitori din lume pentru anul 1990.\n\nS-a stins din viață pe 28 septembrie 2023 la Moscova,la vârsta de 95 de ani. Ultima dorință a scriitorului Ion Druță a fost să fie înmormântat la Soroca, lângă Lumânarea Recunoștinței.",
    "metadata": {
      "original_file": "Observatorul_0432.html"
    }
  },
  {
    "title": "Azi e hram nu doar la Chișinău, ci și în nouă sate din raionul Soroca",
    "content": "Luna octombrie este marcată de numeroase sărbători religioase, iar în raionul Soroca mai multe localități își celebrează hramurile. Aceste sărbători tradiționale adună comunitățile în rugăciune și festivități, în cinstea sfinților protectori ai bisericilor din zonă.\n\nLa 14 octombrie , de Acoperământul Maicii Domnului, este hramul pentru localitățile Balinți, Balinții Noi, Bulbocii Noi, Floriceni, Holoșnița, Iarova, Rublenița Nouă, Slobozia-Cremene (Slobozia) și Trifăuți.\n\nLocuitorii se vor reuni la biserică pentru a celebra aceste sărbători importante, ce aduc binecuvântări și protecție pentru credincioși. Aceste evenimente oferă oportunități pentru întărirea legăturilor comunitare și sunt momente de bucurie și recunoștință în care rudele au un prilej în plus de a se întâlni și a sărbători.",
    "metadata": {
      "original_file": "Observatorul_0127.html"
    }
  },
  {
    "title": "Târgul locurilor de muncă organizat la Soroca / VIDEO",
    "content": "Pe 27 noiembrie 2024, Palatul de Cultură din Soroca a găzduit evenimentul: Târgul locurilor de muncă. Organizat de Consiliul Raional Soroca, în colaborare cu Consiliul Norvegian pentru Refugiați Moldova, Primăria Soroca, Direcția Ocupării Forței de Muncă Soroca și Camera de Comerț și Industrie a Republicii Moldova, Filiala Soroca, târgul a adus la un loc zeci de angajatori și sute de vizitatori.\n\nLa eveniment au participat 40 de agenți economici din diverse domenii, care și-au prezentat ofertele de muncă. Peste 500 de vizitatori, inclusiv refugiați din Ucraina, au profitat de această oportunitate pentru a discuta direct cu angajatorii. Mulți dintre ei au depus CV-uri pentru posturile dorite, iar unii au fost invitați chiar la interviuri pe loc. Atmosfera a fost una dinamică, iar ambele părți s-au declarat mulțumite de organizarea evenimentului, considerând că acesta este un mod rapid și eficient de a găsi angajați sau locuri de muncă potrivite.\n\nPe lângă ofertele de carieră, târgul a inclus o expoziție de produse autohtone, un program cultural variat și o tombolă cu premii, ceea ce a făcut ca evenimentul să fie atractiv pentru toți participanții.\n\nVizitatorii au apreciat diversitatea ofertelor și au sugerat ca astfel de activități să fie organizate mai des. De cealaltă parte, agenții economici au considerat evenimentul o oportunitate valoroasă nu doar pentru recrutare, ci și pentru a întâlni alți profesioniști din domeniul lor, cu care să facă schimb de idei și experiențe.",
    "metadata": {
      "original_file": "Observatorul_0063.html"
    }
  },
  {
    "title": "Săptămâna Catedrei „Regie” la Colegiul de Arte „Nicolae Botgros” / VIDEO",
    "content": "fondat la 3.11.1998, înregistrat la Camera Înregistrărilor de Stat, membru al Asociaţiei Presei Independente afiliate WAN (Organizaţiei Internaţionale a Ziarelor) din anul 1999, este primul ziar din câmpia Sorocii, care este inclus în Catalogul ÎS \"Poşta Moldovei\", apare în limba română",
    "metadata": {
      "original_file": "Observatorul_0433.html"
    }
  },
  {
    "title": "Creștinii împreună cu preotul Mihail Sîrbu au construit o biserică în satul Slobozia Nouă",
    "content": "În ziua prăznuirii Cinstitului Acoperământ al Preasfintei Născătoare de Dumnezeu, 14 octombrie 2024, Preasfințitul IOAN, Episcop de Soroca și Drochia, a sfințit noua biserică „Sfinții Arhangheli Mihail și Gavriil” din satul Slobozia Nouă, raionul Soroca. În timpul vohodului mic, părintele paroh Mihail SÎRBU, a fost decorat cu ordinul „Sfântul Ierarh Dionisie Erhan”, gr.II, pentru strădania depusă la lucrările de edificare a locașului sfânt.\n\nLa Dumnezeiasca Liturghie au fost prezenți părintele secretar eparhial Nicolae CRAVEȚ, un sobor de preoți, Dna Svetlana PĂUNESCU, primarul comunei Tătărăuca Veche, credincioși din satele comunei, veniți să împărtășească bucuria enoriașilor din Slobozia Nouă.\n\nÎn cuvântul de învățătură, Preasfinția Sa a explicat însemnătatea sărbătorii Cinstitului Acoperământ al Maicii Domnului, iar cu ocazia sfințirii noului locaș de închinare, Chiriarhul a felicitat comunitatea de credincioși din satul Slobozia Nouă, menționând că „târnosirea unui nou sfânt locaș este o bucurie și un moment istoric semnificativ pentru întreaga Biserică, dar mai ales pentru comunitatea harnică și darnică a acestei localități.”\n\nConstrucția bisericii din satul Slobozia Nouă a început în anul 2019, responsabil de edificare, fiind numit protoiereul Mihail SÎRBU, parohul bisericii „Sfinții Arhangheli Mihail și Gavriil” din satul Tătărăuca Veche, raionul Soroca.",
    "metadata": {
      "original_file": "Observatorul_0126.html"
    }
  },
  {
    "title": "FOTOGRAFIA ZILEI: Cântec de clopote la Mănăstirea Japca",
    "content": "Ai fotografiat ceva deosebit și vrei ca imaginea să fie apreciată de cât mai multă lume? Ai surprins cu telefonul o problemă și vrei ca autoritățile să afle de ea? Atunci rubrica FOTOGRAFIA ZILEI de pe www.observatorul.md este locul perfect pentru imaginea ta. Trimite-ne imaginea ta pe facebook.com/observatorul.md și descrie când, unde și în ce context a fost făcută, iar noi vom avea grijă să o promovăm ca să ajungă la cât mai mulți oameni.",
    "metadata": {
      "original_file": "Observatorul_0258.html"
    }
  },
  {
    "title": "Mătușa Elena Ilieș din Rublenița la 90 de ani: ”O mâi toată viața precum calul pe drum, cu desagii în spinare…” / VIDEO",
    "content": "Cu mătușa Elena Ilieș din Rublenița ne-am întâlnit pe la mijlocul lui februarie. Am găsit-o acasă, căci așa cum se frăsuie bătrâna, picioarele i-au îmbătrânit și i s-au scurtat cărările. Nu iese decât prin ogradă după de foc și apă. Singurătatea și-o domolește împletind, dar mai mult pe apucate, că-i amorțesc degetele. Ascultă radioul zi și noapte. În câteva clipe ne povestește ultimele știri: și despre moartea lui Alexei Navalnîi și despre pensii. Îi recunoaște după voce pe toți crainicii de la radioul național. Inconfundabilă pentru bătrână rămâne vocea lui Alexei Revenco, despre care mătușa știe absolut tot ce s-a povestit la radiou.\n\n„Zi și noapte ascult radioul, mă trezesc noaptea să văd câtă-i ora. Mă trezesc iar cu radioul, asta mi-e profesia de noapte. Cântă artistele frumos, cântă frumoase cântece, dar eu nu le țin minte, eu le ascult. Cântă frumos și Mihai Ciobanu. Și morții cântă la radio.”\n\n„Am început să râd”, își amintește bătrâna și își duce mâna la gură, de parcă s-ar teme să nu o mai audă cineva.\n\nCu simplitate și înțelepciunea pe care numai anii o pot aduce, mătușa, timp de câteva ore, a desfăcut din ghemul amintirilor crâmpeie din copilărie îndepărtată, marcată de anii războiului și ai foametei. A început să lucreze în colhoz de mică, ne povestește cum încerca să ascundă câteva spice în sân, ca să le aducă acasă. Cu lux de amănunte își amintește de ziua când a murit Stalin. În dimineața aceea, mama a trimis-o să vândă lapte la Soroca. În timp ce se afla în oraș, la un radiou de pe un stâlp, a aflat vestea.\n\n„Am început să râd”, își amintește bătrâna și își duce mâna la gură, de parcă s-ar teme să nu o mai audă cineva. Nici nu-mi venea să cred că „șoimul Stalin”, așa cum îl porecleam noi, copiii din sat, a murit. Cu mintea ei fragedă, înțelegea că tot ce a fost mai greu rămânea în urmă…\n\nBanii ei i-au luat, dar mie mi-au dat o hârtie, să scriu pe dânsa tabla înmulțirii.\n\nAre mătușa un fel aparte de a povesti despre momentele grele din viață, aducând un strop de umor chiar și în cele mai grele încercări. Despre lucrul în colhoz povestește cu mândrie, dar și cu regrete. Mai ales despre ultimul an de lucru, înainte de ieșire la pensie. Era prin 1984 și după ce obținuse cea mai înaltă recoltă de tutun în raion, aștepta să-i fie recunoscută truda…\n\n”De pe 84 de ari am dat 3 t și 76 de kg de tutun uscat, nimeni din raion nu avea așa cifre. M-au chemat la Soroca la adunare și m-am dus. Mi-au spus doamna Ilieș, iată poftim o hârtie (diplomă) mi-au dat. Îmi părea rău că nu i-am luat la batjocorit. Eu ce, pentru hârtia asta, atâta tutun am dat? Uitându-mă la hârtia ceea, dar acei de acolo, chifteau de râs, și spuneau că gata, a venit Ileana cu capul în jos, este supărată. Banii ei i-au luat, dar mie mi-au dat hârtia, să scriu pe dânsa tabla înmulțirii. ”\n\n”Mamu” ne stătea în cale cu carne de pui gătită în smântână și unt.\n\nNatalia, una dintre cele 8 nepoate, stabilită de ani buni în Germania, ne povestește tot felul de istorii legate de bunica Ileana, care a crescut-o de mică. Când abia începuse să vorbească, a numit-o ”mamu” și după ea s-au luat și ceilalți verișori, iar acum pentru toată familia, bunica este ”mamu”. Își amintește cum într-o vară au pornit cu buneii la mănăstirea Japca. Pe drum, într-o pădure, o roată s-a rupt și s-au prăvălit cu tot cu căruță. Până bunelul Pavel a reparat, bunica a tot râs și glumit, făcând ca momentul să pară mai degrabă o aventură decât un incident…\n\nÎși amintește Natalia și de duminicile de vară, când împreună cu ceilalți verișori se adunau în casa bunicilor. Și bunica Ileana le stătea în cale cu carne de pui gătită în smântână și unt.\n\n„Este deliciul copilăriei noastre, nimic mai bun nu am mai mâncat. La vârsta adolescenței aveam secrete, care doar bunicii i le încredințam, îmi era ca o prietenă. Regret foarte mult că bunicii noștri au rămas singuri, noi plecând departe din cuibul copilăriei noastre fericite. Ar trebui să le ascultăm poveștile de viață ori de câte ori avem ocazia, fiindcă de la ei multe avem de învățat.\n\nÎn 40 de ani de pensie, mătușa Elena nu a stat o zi cu mâinile în sân.\n\n”O mâi toată viața precum calul pe drum, cu desagii în spinare, se jeluie mătușa Elena. Dar dacă îmbătrânești, nu prea trebuiești. Chiar dacă copiii vin și te caută, dacă nu ai putere, nu ai valoare.”\n\nBătrâna are aproape 40 de ani de când e la pensie, dar nu a stat o zi degeaba. A crescut vaci, porci și cai, căci trebuia să-și aranjeze copiii în viață, să-și crească nepoții.\n\nÎn ziua de 14 martie, când mătușa Elena a împlinit 90 de ani, s-au adunat acasă, la Rublenița, copiii și nepoții împrăștiați prin diferite colțuri ale lumii. Și-au făcut timp, unii au străbătut mii de kilometri ca să-i mulțumească pentru toată grija și dragostea pe care le-au purtat de-a lungul anilor.",
    "metadata": {
      "original_file": "Observatorul_0464.html"
    }
  },
  {
    "title": "VOX: Când sărbătoresc sorocenii Crăciunul?",
    "content": "În preajma Crăciunului, sorocenii se pregătesc să celebreze una dintre cele mai frumoase sărbători ale anului. Însă data sărbătorii diferă: unii preferă Crăciunul pe stil nou, pe 25 decembrie, iar alții rămân fideli stilului vechi, pe 7 ianuarie.\n\nCrăciunul pe stil nou, sărbătorit conform calendarului gregorian, este tot mai popular în Republica Moldova. Cei care sărbătoresc pe 25 decembrie spun că este mai aproape de tradițiile europene și că astfel se pot bucura mai devreme de atmosfera festivă.\n\nPe de altă parte, Crăciunul pe stil vechi, pe 7 ianuarie, este celebrat conform calendarului iulian, folosit de Biserica Ortodoxă Rusă și alte biserici din Est. Indiferent de data aleasă, Crăciunul înseamnă pentru toți aceleași lucruri: timp petrecut cu familia, liniște sufletească și bucurie. Fie că împodobesc bradul în decembrie sau în ajunul stilului vechi, sorocenii se strâng în jurul mesei, își oferă cadouri și marchează Nașterea Domnului cu aceeași căldură.",
    "metadata": {
      "original_file": "Observatorul_0034.html"
    }
  },
  {
    "title": "”Toată viața am visat să țin tocul, dar nu am lăsat sapa din mână”: Istoriile a trei femei care au dorit să învețe",
    "content": "Astăzi este prima zi de școală. Și se pare că nu există un prilej mai potrivit pentru a vă împărtăși poveștile a trei femei care au dorit mult să învețe. Ele au trăit în vremuri grele, marcate de război, foamete și sărăcie și au fost nevoite să renunțe la visul de a face școală. Regretele lor, după o viață trăită altfel decât și-ar fi dorit, ne demonstrează că educația este un bun pentru care merită să lupți, indiferent de dificultățile întâlnite.\n\n”Eu am visat mult să învăț mai departe, dar eram foarte ascultătoare și nu am ieșit din cuvântul mamei..”\n\nVera Bilițina, satul Țarigrad, raionul Drochia: ”Eu am crescut numai cu mama. Pe buneii mei din partea mamei nu i-am apucat, întâi a murit bunelul, când mama avea 11 ani, apoi mămuca a murit pe timpul foametei. Înainte de moarte, a lăsat cuvântul să rămână casa fiului Andrei, iar saraiul mamei. Cum mămuca a murit, cumnata a stricat saraiul și mama a rămas pe drumuri. Și ea a fost nevoită să se mărite. Iată așa, mama mea s-a dus fată mare după un bărbat vădăoi cu șase copii. El, însă, o lăsa pe mama acasă cu copiii și se ducea la alta. Mama lucra măturătoare la școală, iar o învățătoare i-a zis că nu trebuie să facă lucrul ăsta, că el are nevoie de slugă, dar nu are nevoie de ea. Când era însărcinată în luna a șasea cu mine, ea a plecat de la bărbatul acela și iar s-a pomenit pe drumuri. \n\n A ajutat-o foarte mult directorul școlii și profesorii. Au mers la sovietul sătesc și au rugat să-i dea un loc de casă, să-și facă un ungher. De la școală i-au dat niște piatră și niște chirpici. Ajutată de oameni, a făcut clacă și a ridicat un sărăieș, cu o cameră și un coridoraș. \n\n Când eram prin clasa a 3-a, directorul a sfătuit-o pe mama să mă dea la școala internat la Drochia. Tare bine a fost acolo, ne hrăneau de 3-4 ori pe zi, ne îmbrăcau, ne încălțau, aveam profesori cuminți, îmi plăcea mult limba franceză. Am avut parte de două învățătoare bune, Ecaterina Rusu, când învățam la internat, și Tamara Conea la școala din Țarigrad. \n\n Când am ajuns în clasa a 7-a, mama a hotărât să mă ia de la școala internat și să mă aducă în sat. De cum m-am întors, am luat normă de tutun și am lucrat. Primăvara mă duceam după lecții la prășit, vara îl rupeam. Mai mergea și mama și mă ajuta. Toamna păpușeam frunzele de tutun.\n\nCând am absolvit școala, fostul director Ivan Nicolaevici Zaporojan se mutase la Chișinău, ajunsese un om mare. Și i-a zis mamei să mă trimită la învățat acolo. Mama, în ruptul capului nu a vrut, a spus că doar pe mine mă are și nu vrea să mă dea de acasă. \n\n Eu am visat mult să învăț mai departe, dar eram foarte ascultătoare și nu am ieșit din cuvântul mamei. Am înțeles că îi era greu de una singură. \n\n Deoarece nu am reușit să merg la învățat la Chișinău, am vrut să merg la Bălți, aici mai aproape, la școala de croitorie, cum este acum Colegiul de Industrie Ușoară. Însă școala nu avea cămin, trebuia să stau la gazdă. Eu nu am avut posibilitatea aceasta, mama primea 42 de ruble, cum era pe atunci. Iată așa s-a spulberat visul meu de a face studii… Am rămas în sat, am lucrat câțiva ani la livadă, iar apoi, toată viața, până la pensie, am fost intendentă la școală…”\n\n”Toată viața am visat să țin tocul, dar nu am lăsat sapa din mână…”\n\nNicoleta Murzac, satul Vădeni, raionul Soroca: ”Sunt născută în anul 1941, dar la școală am mers în 1950. Eram cea mai mare din clasă. Au fost la mijloc anii de război, apoi foametea. Tata avea patru clase românești învățate și știa să scrie cu grafie latină. Tata m-a învățat literele românești și eu citeam, dar când am intrat la școală, am trecut la chirilică. Eu am învățat șapte clase, că așa era atunci, și n-am avut niciodată o notă de patru. Nu sunt învățătorii în viață ca să vă spună, dar mie tare mi-a plăcut cartea. Țineam minte totul, aveam o memorie bună, nu trebuia să vin acasă să mai citesc. \n\n Îmi plăcea și geografia, și zoologia dar cel mai tare îmi plăcea anatomia. Am vrut să fiu medic. De prin clasa a 7-a cereau la școală să intru în comsomol. Tata nu m-a lăsat să port cravată, dar să intru în comsomol, era categoric împotrivă. Zicea că or să vină românii înapoi și o să-i spânzure pe cei care sunt comuniști. Și să nu port cravată. Dar eu puneam cravata în geantă și, când intram în școală, îmi puneam cravata la gât. Când veneam de la școală, iar o ascundeam în geantă, să nu mă vadă părinții. \n\n Tata toată vremea zicea: „Nicoletă, să păstrezi documentele mele toate, că noi suntem români.” \n\n Eu am învățat foarte bine la școală și, când trebuia să dăm examenele, a venit un domn de la Soroca, Bondarenko îi spunea, pare-mi-se că n-avea câteva degete de la mână. Era ceva mai mare la Soroca, un șef de secție la învățământ. Și a venit aici și m-a chemat în cancelarie și mi-a pus întrebări și mi-a pus întrebări. Țin minte că erau două cărți. Pe una scria „Sintaxă” și pe cealaltă „Morfologie”. Așa erau, cam de vreo două degete grosime, cărțile celea. Și iată așa, foaie după foaie, întrebare după întrebare. Și la urmă a rămas să răspund despre interjecție. Trebuia să spun regula. Și eu am bufnit de plâns. Mi s-a umplut și ochii și gura de lacrimi. Eu simțeam că mă întreba cam cu ciudă… \n\n Am răspuns la toate întrebările și el s-a întors și în limba rusă le-a spus directorului școlii și adjunctului: „Noi pe eleva asta n-o putem opri. Ea trebuie să se ducă unde are de dus, că la câte întrebări i-am pus, ea la toate le-a răspuns.” Dar directorul școlii era tare contra… \n\n Când m-am dus să dau documentele la Soroca, la școala de medicină, nu au vrut să mă primească pentru că nu eram comsomolistă. Însă după ce au văzut atestatul meu, au zis: „Te primim, dar în grupa rusă.” Dar eu am zis că am să învăț în limba rusă, numai să mă primească. Și am venit acasă veselă, că-s studentă. Nu știu cu cine a vorbit tata, cu cine s-o fi înțeles, dar s-a dus și mi-a luat documentele de la Soroca și a zis să le duc la Răduleni, la 10 clase. Eu mi-am ascultat părinții, nu ieșeam din cuvântul lor. Pe urmă, s-a sfătuit cu mama și a zis că mai bine să învăț în sat croitoria. Era de la deal de noi o femeie croitoreasă, la care coseau satele de prin împrejur. Era tare croitoreasă bună, cosea și haine bărbătești și femeiești. Dar mie nu mi-a plăcut croitoria. Eu am vrut să fiu doctoriță. Am învățat să cos, măcar că nu îmi era dragă. Am cusut în sat când eram fată, dar când m-am măritat au început problemele. Coseam și cămăși bărbătești. Trebuia să-i măsori la gât. Și bărbatului meu îi părea că…, Doamne ferește! Și mă sfădeam de la asta cu dânsul. Și am zvârlit mașina și m-am dus la deal și am lucrat la deal până am ieșit la pensie. Toată viața am visat să țin tocul, dar nu am lăsat sapa din mână. De cărți nu m-am despărțit niciodată. Dădeam țâță la copil, dar cartea din mână nu o lăsam…\n\n”Tu ești voinicuță și îi putea ține sapa în mână, îmi spunea mama”\n\nLeliunea Dubălari, satul Parcani, raionul Sooroca: ”Mama m-o născut pe mine fără tată. În aprilie 1944, tata a fost luat la război, iar peste 3 luni, la 7 iulie m-am născut eu. O trecut un timp cât o trecut și o venit un bărbat și i-a spus mamei că tata e mort, a murit în Germania. Mama tare s-o scârbit, că o rămas cu cinci copii pe o vreme așa de grea, întâi războiul și apoi foametea. \n\n În 1951 m-am dus la școală și am învățat 8 clase. Am învățat foarte bine, îmi plăcea matematica, eu și amu socot la perfecție. Aveam note bune. Toată vremea, când era chemată mama la adunare, eram lăudată. Și când mă oprea ca să mă duc cu dânsa la prășit, la cules… Doamne ferește, ce plângeam, că vroiam la școală. Am avut învățători tare buni, față de ce aud eu amu. Au fost tare cuminți și omenoși. Te puneau la cale, te sfătuiau să nu lipsești de la școală, să fii atent la lecții… \n\n Tare am vrut să învăț mai departe, am vrut la Orhei, la școala de medicină; voiam să fiu soră medicală. În Soroca, școala de medicină se închisese. Mama era cam bolnavă și, când o aflat că vreau la școală mai departe, mi-o zis că nu mă duc nicăieri. Aveam doi frați și ei au învățat amândoi de șoferi. Și ei erau duși la Irkutsk, la lucru. Și mama rămăsese numai cu mine. Și-o zis că „nu te pot întreține, trebuie bani de drum, de cheltuială…Tu ești voinicuță și îi putea ține sapa în mână”. Așa am început să mă duc în locul ei la pus la tutun. Și eu eram tinerică și umblam la fugă. Și le ajutam și pe celelalte femei la răsădit tutunul pe rând. Și ele mă rugau să mai vin, tare le plăcea că eram sprinteioară și harnică. \n\n Pe urmă am făcut 10 clase, la școala serală, dar profesie așa și nu am învățat. Am lucrat la tutun, apoi la spital. Din colegii mei de clasă, toți am rămas în sat. Nu s-a putut duce nimeni la învățat că părinții erau săraci și nevoiași. Tare ani grei au fost! Da, de învățat am învățat toți bine.”",
    "metadata": {
      "original_file": "Observatorul_0171.html"
    }
  },
  {
    "title": "Meteo Soroca – 8 ianuarie 2025: cer noros și temperaturi ușor pozitive",
    "content": "Astăzi, 8 ianuarie 2025, în raionul Soroca cerul va fi acoperit de nori pe tot parcursul zilei. Temperatura maximă va fi de +7°C, iar cea minimă va ajunge la 0°C.\n\nVântul va sufla din sud-est, cu o viteză constantă de 9 km/h, fără intensificări majore. Umiditatea aerului va rămâne la 65%, menținând un nivel moderat de umiditate care va face aerul suportabil.\n\nSe recomandă locuitorilor să profite de vremea relativ blândă, dar să fie pregătiți pentru schimbări ușoare de temperatură pe timpul serii. O haină mai groasă poate fi utilă pentru orele mai reci ale zilei. Fiți atenți la condițiile de drum și la eventualele precipitații pe termen scurt!",
    "metadata": {
      "original_file": "Observatorul_0022.html"
    }
  },
  {
    "title": "Cătălin Mușcinschi, adolescentul care aduce apă potabilă în liceu",
    "content": "În perioada 8-11 martie, la Institutul Muncii din Chișinău, echipa IPLT „Constantin Stere” din Soroca a câștigat locul I într-un concurs de proiecte inițiat de Ministerul Educației și Crecetării. Aceștia vor primi 38,700 lei pentru proiectul ”AQUA-PURA”. Discutăm cu Cătălin Mușcinschi, elev la această instituție, cel care a venit cu ideea de a iniția acest proiect.\n\n-Ne poți spune mai multe despre proiect și ce te-a inspirat să-l inițiezi?\n\n-La „Centrul de Resurse pentru Tineret și Femei Dacia” am învățat mai multe despre scrierea proiectelor, și iată că în cadrul acestui program am avut posibilitatea să pun în practică cele învățate. Pe parcurs, am mai luat legătura cu domnul director Vasile Baș, iar acesta a menționat că pentru clasele elevilor avem toate resursele necesare și spațiul unde să desfășurăm ședințele, și materiale. Cu toate acestea, pentru a crea condiții și mai bune pentru elevii noștri, ne-am gândit la un model mai european, ceva mai deosebit decât la alții, care să fie un exemplu și pentru alte școli. Nici o altă instituție din oraș nu dispune de coolere de apă, astfel încât fiecare elev, părinte sau profesor să aibă acces liber la apă de calitate. Astfel, am venit cu această idee, deoarece am observat că mulți elevi trebuie să cumpere apă sau să o aducă de acasă, iar în loc să cheltuie banii pentru o sticlă de apă, ar putea alege să își cumpere o chiflă.\n\n– Ce acțiuni concrete presupune proiectul și ce urmează să faceți în viitorul apropiat?\n\n– Vom procura opt coolere și opt coșuri de gunoi pentru reciclarea paharelor utilizate, deoarece scopul nostru este să rezolvăm o problemă fără să creăm alta, pe care cu toții o cunoaștem, ne referim la poluare. De asemenea, am inclus în bugetul nostru 10 mii de pahare biodegradabile. Desigur, 10 mii poate părea puțin pentru instituția noastră, dar am discutat cu directorul instituției și acesta a afirmat că nu va fi o problemă pe termen lung și că ne vom autofinanța cu pahare și apă. Apa o vom procura din fondurile școlii de la furnizorii locali de apă potabilă.\n\n-Cum ați identificat că problema apei este cea mai importantă în liceu ?\n\nSpre exemplu, la noi, în timpul pauzei, mulți elevi pleacă la magazin să-și cumpere apă, și câteodată ei pleacă cu o sumă de bani și văd că alături de apă sunt sticluțe de coca cola, mai pun un pic și iau sticluța dată. Însă cu toții știm că băuturile energizante nu sunt favorabile pentru sănătate.\n\n-Ce beneficii crezi că va aduce acest program pentru elevi, părinți și profesori?\n\n– Desigur că beneficiile vor fi foarte mari, deoarece profesorii nu vor fi nevoiți să aștepte elevii care pleacă la magazin, pentru că se mai rețin, mai întârzie la lecție, iar elevii vor avea acces liber la apă potabilă. Ceea ce este foarte benefic și necesar pentru fiecare. Iar părinții vor ști că copilul lui este într-un mediu în care este asigurat tot, și anume apa de calitate.\n\n– Banii câștigați pe cât timp vă vor ajunge și cum veți realiza problema dată?\n\n-Desigur, coolerele și coșurile de gunoi odată ce le vom procura, vor rămâne pentru totdeauna în liceu. În ceea ce privește apa, așa cum am vorbit și cu directorul, o vom procura din resursele liceului. Iar păharele utilizate le v-om dona agricultorilor pentru a dezvolta agricultura răsadului ca totul sa fie utilizat și să nu rămână nimic ce ar putea crea o nouă problemă.\n\n– Cu ce probleme au venit elevi i din alte școli?\n\n-A fost o diversitatea foarte mare de probleme, de exemplu: a fost o problemă că tinerii din localitate au o bibliotecă care nu este funcțională, nu este reparată. A fost un proiect, la fel de interesant din Soroca de la băieții din cadrul IPLT ,,Petru Rareș”, spre o informare mai benefică a elevilor despre ce se întâmplă în liceu, prin instalarea unui rețelei de radio. Băieții tot au câștigat finanțare, bravo lor, este un proiect foarte interesant. În general, multe idei legate de activități pentru dezvoltarea tineretului, eu m-am axat mai mult pe ceva material.\n\n– Ce mesaj ai pentru tinerii care doresc să inițieze proiecte ș i să obțină granturi pentru a sprijini comunitatea lor?\n\n-Tinerilor care vor sa dezvolte astfel de proiecte la nivel de școală, comunitate sau chiar la un nivel de țară, le doresc succes, fiindcă pe seama acestor proiecte toți vor avea doar câștigat.",
    "metadata": {
      "original_file": "Observatorul_0472.html"
    }
  },
  {
    "title": "Serile sunt un adevărat coșmar la Soroca Nouă: Arderea gunoiștii afectează întregul cartier",
    "content": "În ultimile zile locuitorii din cartierul Soroca Nouă trăiesc un adevărat coșmar din cauza arderii constante a gunoiului din apropiere. Seara, aerul devine insuportabil, iar oamenii sunt nevoiți să țină ferestrele închise pentru a evita fumul dens și mirosul înțepător. Recent, zeci de soroceni au tras un semnal de alarmă pe rețelele de socializare, subliniind că situația afectează în special sănătatea copiilor, care dezvoltă probleme respiratorii.\n\nAm încercat pe parcursul mai multor zile să discutăm despre situația creată cu Valentina Rusu, șefa Inspecției pentru Protecția Mediului Soroca, dar aceasta nu a răspuns la telefon.\n\nValentina Jamba, președintele Asociației Obștești „Eco-Sor” din Soroca , s-a oferit să ne explice ce se întâmplă de fapt la gunoiște și care este cauza care a declanșat arderea deșeurilor.\n\n„Oamenii sunt vinovați atunci când li se propune să colecteze deșeurile separat și nu o fac, ceea ce creează probleme. Eco-Sor a încercat și acum plasticul este colectat separat, ceea ce înseamnă că, dacă mai arde ceva plastic acolo, arde doar cel care rămâne. De aproape un an, plasticul nu mai ajunge la groapa de gunoi. Însă, groapa nu poate fi stinsă, deoarece metanul produs prin fermentarea deșeurilor menajere aruncate în amestec întreține focul, situație care durează de mult timp. De aceea, atunci când groapa se aprinde, autoritățile încearcă să stingă incendiul cu apă, dar acesta este maximul pe care îl pot face.\n\nCând oamenii se plâng, trebuie să știe că pentru evacuarea gunoiului se plătește, iar deșeurile trebuie să fie colectate și transportate separat. Deșeurile menajere trebuie gestionate printr-o unitate economică, ceea ce înseamnă că oamenii ar trebui să-și organizeze o astfel de unitate care să colecteze separat aceste deșeuri și să le transforme în compost. Deși încă nu am ajuns la acest nivel, în viitorul apropiat va fi posibil, probabil începând cu anii 2026-2027.\n\nLa Bilicenii Noi se va construi o fabrică de reciclare a tuturor deșeurilor din șapte raioane, inclusiv Drochia, Soroca, Briceni, Bălți etc. Deșeurile vor fi transportate la această fabrică, unde va exista și un agent economic care se va ocupa de deșeurile menajere. Acolo, plasticul va fi separat pe fracții, conform legii, deoarece nu tot plasticul poate fi reciclat. Astfel, locuitorii din Soroca Nouă ar putea, în sfârșit, să doarmă cu ferestrele deschise.”.",
    "metadata": {
      "original_file": "Observatorul_0188.html"
    }
  },
  {
    "title": "Un minor din Soroca a fost condamnat pentru huliganism, după ce și-a incendiat motocicleta ca să nu fie evacuată de polițiști",
    "content": "Un minor a fost condamnat pentru huliganism și refuzul testării alcoolscopice după un incident violent care a avut loc pe traseul din preajma satelor Volovița și Alexandru cel Bun. Acesta a fost condamnat ieri, 2 septembrie, de judecătoria Soroca la 220 de ore de muncă neremunerată în folosul comunității, după ce a fost găsit vinovat de mai multe infracțiuni, inclusiv huliganism și refuzul de a fi supus testării alcoolscopice.\n\nConform dosarului prezentat în instanță, la 25 iulie 2024, în jurul orelor 18:00, tânărul, fără a deține permis de conducere, se deplasa cu o motocicletă de model „Viper 25250F” pe traseul din preajma satelor Volovița și Alexandru cel Bun din raionul Soroca. Alături de el se afla un pasager, când motocicleta s-a defectat și a fost nevoit să oprească pe marginea drumului. În scurt timp, un echipaj de poliție s-a apropiat de ei, suspectându-l pe tânăr de conducerea unui vehicul în stare de ebrietate.\n\nPolițiștii au încercat să efectueze un test alcoolscopic pentru a determina dacă tânărul se afla sub influența alcoolului, dar acesta a refuzat categoric testarea, precum și examinarea medicală pentru stabilirea stării de ebrietate și prelevarea probelor biologice. Acest comportament a fost considerat o încălcare a Regulamentului Circulației Rutiere, care prevede obligativitatea testării la solicitarea polițistului.\n\nÎn timpul intervenției poliției, situația a escaladat. Conștient de caracterul ilegal al acțiunilor sale, tânărul a început să amenințe polițiștii cu răfuiala fizică și a folosit un limbaj injurios față de aceștia. Mai mult, pentru a împiedica ridicarea motocicletei de către autorități, tânărul a scos furtunul de alimentare cu benzină și a incendiat vehiculul, provocând un incendiu care a pus în pericol viețile celor prezenți la fața locului. Pompierii au fost chemați de urgență și au reușit să stingă flăcările, însă motocicleta a fost grav avariată și ulterior transportată la o parcare specială.",
    "metadata": {
      "original_file": "Observatorul_0167.html"
    }
  },
  {
    "title": "Municipiul Soroca va rămâne o zi fără gaze naturale",
    "content": "Administrația filialei „Soroca-gaz” aduce la cunoștință sorocenilor, că va sista livrarea gazelor naturale către municipiul Soroca pentru o zi. Astfel la 23 iulie, în intervalul orelor 8:00 – 18:00, sorocenii nu vor avea gaze naturale.\n\n„ Pentru excluderea stopării integrale a sistemelor de aprovizionare orășenești cu gaze naturale și în scopul evitării procedurii migăloase și îndelungate de restabilire a livrării gazului către locurile de consum ce vă aparțin, rugăm mult să vă abțineți de la consumul de gaze naturale în această perioadă ”, se spune în mesajul operatorului. Motivul sistării este efectuarea lucrărilor planificate, de deservire tehnică și reparație a utilajului tehnologic a Stației de predare Soroca, de către SRL „Moldovatransgaz”.",
    "metadata": {
      "original_file": "Observatorul_0219.html"
    }
  },
  {
    "title": "Istoria de peste un secol a Gimnaziului „Dumitru Matcovschi” din Soroca, de pe când era încă școală parohială",
    "content": "La 30 iunie 1910, nobilul sorocean Fiodor Alexandrovici Aleinikov se adresează ÎPS al Chișinăului și Hotinului Anastasiu, cu cererea de aprobare a documentației pentru autorizarea construirii unei biserici cu edificii aferente, în cimitirul nou al orașului, din Dealul Sorocii.\n\nLa 9 iulie 1910 este emisă Aprobarea nr.1079 a proiectului de construire a bisericii în teritoriul cimitirului nou, cu suportul financiar al nobilului F.A.Aleinikov, înregistrată la Direcția Construcții a Upravei Zemstvei Guberniei Basarabia. La 2.09.1916 IPS Anastasiu primește adresarea Consistoriului duhovnicesc (nr.3138), în care se comunică că F.A.Aleinikov a finalizat construcția binecuvântată de ÎPS, cu edificarea în cimitirul nou al orașului Soroca, a lăcașului de cult, cu următoarele edificii aferente:\n\nÎn registrul ședinței extraordinare a Dumei orășenești Soroca, din 23 iulie 1916, este înscris: „A fost ascultată comunicarea Upravei orășenești, la demersul membrului Dumei cu drept de vot F.A.Aleinikov, despre transmiterea în gestiunea orașului a edificiilor bisericii, școlii și altor construcții; alegerea starostelui de biserică și funcționarilor școlii parohiale. Duma a hotărât: „Construcțiile edificate de F.A.Aleinikov în regiunea cimitirului nou creștinesc, de primit în gestiunea orașului, aducându-i profunde mulțumiri. Staroste de biserică a fost ales membrul Dumei cu drept de vot, Iacov Semionovici Ivancenco. Supravegherea școlii parohiale se încredințează să fie îndeplinită de membrii Dumei cu drept de vot: Nicanor Mihailovici Popovschi, Gavriil Vichentievici Patușânschi, Vasilii Avgustinovici Vozdarevici. Din partea populației creștine a orașului au fost aduse sincere mulțumiri nobilului F.A.Aleinikov, luând în considerație aportul considerabil la sporirea procesului de educație și ridicarea nivelului spiritual al locuitorilor orașului Soroca.\n\nDupă Marea Unire de la 1918, școala parohială Aleinikov și-a continuat activitatea ca școală primară mixtă de băieți și fete (numită a lui Dominte (directorul școlii)), până la cedarea Basarabiei (iunie-iulie 1940). Din amintirile lui Eugen Radțibor, absolvent al Școlii Normale „P.Maior” din Soroca (N.Bulat, „Județul Soroca”): „În perioada interbelică Soroca a avut multe școli primare. Unele din ele s-au păstrat în memorie după numele directorilor care le conduceau. Instituții deosebite în istoria învățământului sorocean: – școala primară a lui Terziev; școala primară a lui Popovici; școala primară mixtă de băieți și fete a lui Dominte (Aleinikov de la cimitir); școala primară a lui Mașkevici.\n\nDin păcate, actualmente, încă nu se dispune de informații detaliate și bine documentate privitor la contingentul de elevi, conducerea, corpul didactic și activitatea școlii în perioada 1916-1944. Însă, cert este faptul că instituția a funcționat, cu mici întreruperi, tot timpul, de la inaugurare (1916) până în ziua de azi (2021), depășind astfel (în 2016) hotarul de 100 de ani de activitate pedagogică. În perioada (08.1940-06.1941), școala a funcționat sub ruși, în vechea clădire, ca școală primară cu patru clase. Director a fost numit Popovschii G.I.; primii profesori: Maistruc E.V., Rusnac M.F., Traistar P.I., Huliga L.I. După reinstaurarea autorităților române, în vara lui 1941, instituția și-a reluat activitatea de până la 1940 ca școală primară mixtă de băieți și fete, pe care a suspendat-o în martie 1944, odată cu intrarea armatelor sovietice de ocupație pe teritoriul Basarabiei.\n\nȘcoala a fost redeschisă, de către noua putere sovietică în 1945, cu același statut (din 1940), adăugându-se o clasă rusă, condusă de Ivlieva T.V. Director a fost numit Bacalu Abram A. Au mai fost angajați învățătorii: Bacalu I., Vataman N., Pasecnic E. În anul 1946 în școală învățau 155 elevi. În 1948 clasele ruse au fost transferate în școlile rusești din oraș, instituția devenind școală moldovenească (nr.2), care în septembrie 1951, a fost reorganizată în școală de 7 ani. La acea vreme corpul didactic era format din 10 profesori printre care: Bacalu I., Lupasco E., Benderleu V., Cernei A., Munteanu A., Balan A., Crudu V. În perioada 1952-53 colectivul se completează cu profesorii Popovschii I., Gluhovscaia R., Vizitiu B., Gologorscaia Ș., Vâșinscaia C. În 1953 a fost lansată prima promoție de 7 absolvenți: Balan G., Calaras N., Losi V., Chirosca V., Cobâleanscaia L., Puscas G., Prepeliță I. În anul de studii 1953-1954, director al școlii a fost Doroșenco Isidor M., director adjunct, până în 1959, fiind Popovschii Ion I. A doua promoție, lansată în 1954, număra 22 absolvenți. Între anii 1954-1959 la cârma școlii a fost Țușco Xenia F. În anul de studii 1957-58 în școală au fost deschise 13 clase – 10 primare (4 moldovenești, 4 ruse, 2 țigănești) și 3 mari, cu un total de 349 elevi.",
    "metadata": {
      "original_file": "Observatorul_0425.html"
    }
  },
  {
    "title": "Primăria Soroca vrea să se înfrățească cu localități din Uniunea Europeană",
    "content": "Primăria Municipiului Soroca a pregătit un proiect de decizie cu privire la acceptarea iniţierii procedurilor de înfrăţire cu unele localităţi din Uniunea Europeană. Scopul acestei decizii ar fi consolidarea rapoartelor economice, culturale, educaţionale, comerciale, intensificarea schimbului de experienţă în domeniul Administrației Publice Locale.\n\nProiectul prevede acceptarea participării primarului la iniţierea procedurilor de înfrăţire a Primăriei municipiului Soroca cu unele localităţi din Uniunea Europeană, și împuternicirea edilului să semneze pachetul de documente pentru înfrăţirea localităţile din Uniunea Europeană. Deocamdată nu este specificat despre ce localități ar fi vorba și din ce țări.\n\n„Primăria municipiului Soroca a confirmat voinţa de intenţie pentru demararea procedurii de înfrăţire cu unele localităţi din UE. În acest context relaţiile de înfrăţşire vor conduce spre dezvoltarea comunităţilor şi acţiunilor voluntare prim motivarea şi împuternicirea cetăţenilor, oficialilor locali şi liderilor în busines, pentru realizarea programelor pe termen lung cu beneficii reciproce. Acestea se vor baza pe dezvoltarea parteneriatelor, deschiderea oportunităţilor pentru schimbul de experienţă şi exploatarea de alte culturi, crearea unei atmosfere economice adecvate pentru dezvoltarea comunităţii, stimularea mediilor de soluţionare a problemelor şi colaborarea cu organizaţii similare din ambele localităţi. \n\n Priorităţile relaţiilor de înfrăţire ar putea fi: \n\n – Cultura: consolidarea cooperării reciproce în domeniul culturii, intensificarea schimburilor de artă şi între comunităţile culturale în scopul exploatării mai multor oportunităţi; \n\n – Sănătate: Întărirea colaborării în domeniul asistenţei medicale, inclusiv posibilitatea unor \n\n parteneriate comune în managementul sănătăţii şi clinicilor (transferul de tehnologii, cercetare şi dezvoltare a tehnologiilor moderne); \n\n – Educaţie: Încurajarea cooperării şi schimbului de elevi între instituţiile educaţionale din ambele localităţi inclusiv schimburi de profesori; \n\n – Guvernare locală: Consolidarea contractelor şi schimburilor între autorităţile publice locale şi încurajarea cooperării între funcţionarii publici şi aleşii locali; \n\n – Business: Promovarea comunicării şi cooperării între comunităţile oamenilor de afaceri şi \n\n stimularea creşterii economice şi a progresului social în ambele localităţi. Un obiectiv special va fi cooperarea business-to-business în domeniile artă creativă, lumea digitală, bio energie, tehnologii cu emisii reduce de carbon, eficienţă energetică, etc”, se menționează în nota informativă. Proiectul de decizie este propus spre consultări publice, care vor avea loc la 9 decembrie 2024, la ora 14:00, în sala de ședințe a Consiliului Raional Soroca.",
    "metadata": {
      "original_file": "Observatorul_0075.html"
    }
  },
  {
    "title": "Cataracta, glaucomul și diabetul ocular. Ce trebuie să știi pentru a preveni afecțiunile oculare / VIDEO",
    "content": "Astăzi, de Ziua Mondială a Vederii, considerăm că este un moment potrivit pentru a atrage atenția asupra sănătății ochilor, iată de ce am ales să discutăm cu specialiștii oftalmologi Stelian Buzurniuc și Zinaida Codreanu de la Spitalul Raional „A Prisacari”, despre ce măsuri putem lua pentru a ne menține vederea sănătoasă de-a lungul vieții.\n\n„Pe lângă impactul direct al tehnologiei, există și alte afecțiuni oftalmologice care devin din ce în ce mai răspândite. Printre acestea, cataracta este una dintre cele mai frecvente afecțiuni întâlnite, afectând atât tinerii, cât și adulții. Totodată, glaucomul și diabetul zaharat, care provoacă complicații oculare severe, sunt alte cauze ale pierderii treptate a vederii. Cataracta, în special, poate fi tratată prin intervenții chirurgicale, redând pacientului o vedere mai bună. Însă, dacă nu sunt identificate și tratate la timp, aceste boli pot duce la complicații grave”, a menționat medicul oftalmolog, Stelian Buzurniuc .\n\nVederea este unul dintre cele mai importante simțuri, prin care percepem lumea din jurul nostru. Majoritatea informațiilor din mediul înconjurător ne sunt transmise visual. Potrivit statisticilor mondiale, peste 2,2 miliarde de oameni suferă de deficiențe de vedere sau de orbire, iar în multe cazuri, aceste probleme ar fi putut fi prevenite sau tratate. De exemplu, cataracta și viciile de refracție (miopie, hipermetropie, astigmatism) reprezintă două dintre cele mai comune cauze ale deficiențelor vizuale, însă, cu un diagnostic corect și acces la tratament, acestea pot fi gestionate eficient.\n\n„Pe lângă respectarea unui regim vizual, există și exerciții specifice pentru relaxarea ochilor, care pot ajuta la prevenirea problemelor de vedere. Un exemplu este exercițiul numit „punctul de pe sticlă”. Acesta se face astfel: după o jumătate de oră de activitate vizuală intensă, copilul se apropie de geam, marchează un punct pe sticlă și se concentrează pe el câteva secunde. Apoi, își mută privirea în depărtare, la un copac sau un alt obiect, alternând între punctul apropiat și cel îndepărtat. Această tehnică relaxează ochii și ajută la menținerea unei bune acuități vizuale”, a mai adăugat medicul oftalmolog, Zinaida Codreanu .",
    "metadata": {
      "original_file": "Observatorul_0130.html"
    }
  },
  {
    "title": "Lucia Zabrian: „Visul meu a început să se împlinească la 18 ani”",
    "content": "De mică pasiunea mea unică a fost dansul. Fiind dansatoare a ansamblului „Nistreni”, la 16 ani am avut un turneu de concerte prin Bulgaria. Și acolo am admirat un colectiv de dansatori cu vârsta de 3-8 ani! Pentru mine a fost o mare descoperire că așa copii micuți dansează profesionist.\n\nAtunci și m-am gândit că doresc să lucrez cu așa copii micuți. Visul meu a început să se împlinească la 18 ani, când m-am aranjat coregraf la liceul „Ion Creangă”. În următorul an, cu ajutorul directorului Vitalie Talmaci, acolo am deschis cerc de coregrafie. Au fost formate colectivele „DOINA NISTRULUI” și „ELEGANS” care mulți ani au avut titlul de ansamblu MODEL!!! \n\n Lucia Zabrian, Coregraf\n\nP.S.: De Ziua Internațională a Copiilor am propus maturilor să ne vorbească despre visele din copilărie realizate peste ani și cum a fost calea spre ele. Află aici și alte vise realizate, ce pot servi ca model pentru mulți dintre noi.",
    "metadata": {
      "original_file": "Observatorul_0327.html"
    }
  },
  {
    "title": "De la ce provine numele Soroca?",
    "content": "La 1 iunie 1512 domnitorul Bogdan al III-lea adresează regelui polonez o scrisoare, în care roagă să i se transmită în posesie nişte mori pe Nistru, aşezate faţă în faţă cu “castrum nostrum Sorocianum…contra pagonos tutelam habet” – castelul nostru de Soroca care ne apără de păgâni. Document ce confirmă existenţa cât şi rostul cetăţii Soroca.\n\nDespre ţinutul Soroca şi cetatea lui de scaun documentele istorice ale secolelor XV şi XVI vorbesc cu aceeaşi bogăţie sau zgârcenie. Şi totuşi, chiar de la prima atestare documentară (12 iulie 1499) “personalitatea istorică şi geografică” a ţinutului apare deja definitiv fixată şi ea rezultă:\n\nLocuitorii ţinutului sorocean aveau în pază hotarul Nistrului pe porţiunea râului Otaci-Vadu Raşcu, cu cele trei vaduri principale pe ea: Otaci-Movilău, Soroca-Iampol şi Vadu-Raşcu. Vechi căpitani de hotar moldovenesc din timpuri străvechi au fost aşezaţi la aceste trecători. Cetăţuia din lemn şi pământ a fost aşezată pentru paza celui mai principal. Posibil, că aceste vaduri au existat şi mai înainte de 1499. Călătorul rus Zosima, care prin 1420 ţinea calea spre Constantinopol, pe calea hagiilor, mai dă de un vad al Nistrului, unde se afla de-o parte vama moldovenească, de alta – vama podolică a marelui cneaz litvan Vitold, şi anume, Stânca Vamei (Mitirevu Căimanu) – deoarece călătorul venea de la Kiev peste Bug prin Braslaw posibil, că este vorba de punctul vamal Otaci sau Soroca. Până în prezent cel mai apropiat sat, aşezat în vârful dealului se numeşte Za Stânca!? Iar Stânca Vamei dacă n-ar fi însăşi Stânca Bechir de asupra căruia se şi află s. Zastânca. În preajma acestor vaduri, mai târziu au apărut aşezări importante, care există şi astăzi: Otaci, Soroca şi Vadu-Raşcu, fiecare din ele stimulând apariţia unor aşezări pe malul stâng al Nistrului: Movilău, Iampol, Raşcov. Sub protecţia aşezărilor de hotar versantul moldovenesc şi-a întărit şi şi-a menţinut în decurs de secole populaţia autohtonă moldovenească.\n\nDrumuri importante treceau altă dată ca şi astăzi pe la aceste vaduri, legând ţinutul Soroca cu regiunile de peste Nistru, cu celelalte ţinuturi moldoveneşti şi cu centrele politice ale ţării – Suceava şi Iaşi . Unul din aceste drumuri era destul de important: cel de la pragurile Nistrului: Iampol – Cosăuţi – Soroca – Bălţi – Făleşti – Ţuţora – Iaşi. Cheia acestui drum era ţinută de cetatea Soroca. Calea navigabilă a Nistrului atrăgea spre aceste vaduri, mănunchiuri de căi de uscat la care în trecut se scurgea spre schelele de aici grâul regiunilor riverane: tot aici erau şi staţiile de cherestea, venită din părţile Galiţiei şi Bucovinei. Soroca, situată imediat mai jos de pragurile de la Cosăuţi, era punctul de legătură între cele două “trunchiuri” de navigaţie ale râului şi deţinea acest punct critic al navigaţiei nistrene din vechime, Unele căi comerciale purtau numele târgului prin care trecea. Una din aceste căi era acea care trecea prin Soroca, cunoscută ca calea Orheiului. Ea pornea de la Hotin prin Soroca, Orhei şi Tighina, cu punctul final Cetatea Albă. De altfel, negustorii din Livov mai aveau şi o altă cale – cea care trecea prin apropierea nemijlocită a Nistrului: de la Cameniţa ei veneau la Hotin, de unde mergeau spre Otaci, apoi Soroca, Orheiul Vechi, Chişinău, Tighina, Cetatea Albă.\n\nLa 17 ianuarie 1517 Bogdan cel Orb întăreşte actul de vânzare, făcut de copii lui Ivanco Hanco şi nepoţii lui Calian a localităţii Soloneţ, dată de către Ştefan cel Mare bunelului lor Calian în locul satelor Cosăceuţii Trinciuţii, şi Strigicăuţi (care trebuiau) să asculte de cetatea noastră de la Soroca. Satele Cosăuţi şi, posibil, Trifăuţi făceau parte din ţinutul Soroca, menţionat pentru prima dată în cronica polonă de la 1564. Acest document încă o dată ne adevereşte existenţa cetăţii la hotarul dintre două secole. Cetatea îşi îndeplinea rostul ei în viaţa: paza hotarelor pe Nistru, a vadurilor şi căilor comerciale, iar ţăranii contribuiau la aprovizionarea cetăţii cu cele necesare – alimente sau chiar lucrări de reparaţie după luptele duse cu invadatorii străini. Hrisovul lui Petru Şchiopul din 11 martie 1585 conţine informaţia cum că satul Climăuţi, deasupra Nistrului şi satul Socolul şi seliştea Zăvădinele ce sunt în ţinutul Soroca “toate ascultătoare către ocolul cetăţii Soroca” au fost date logofătului Andrei, iar cel din 12 aprilie 1620 al lui Gaspar Graţiani întăreşte lui Nicoară vornic între altele, satul Trifăuţi “fost drept domnesc ascultător din târgul Soroca”. Posibil, că a fost momentul când se lichidase ocolul târgului, format din mai multe sate ce îşi făceau slujba, sorocul la cetate. Şi totuşi când satele erau întărite cuiva de domnitori, Cetatea cu garnizoana ei continua să existe şi avea nevoie de aprovizionare. Posibil, că alte sate în acel moment aveau acel “drept domnesc ascultător de Târgul Soroca”. Probabil, că de la cuvântul soroc în sens de termen pentru exercitarea boierescului îşi trage a lui origine toponimul Soroca. Că doar nu veneau ţăranii din satele ascultătoare toate buluc la cetate, să-şi facă datoria, ci rând pe rând, când le venea sorocul.\n\nDin lipsa unor izvoare documentare toponimice oraşului Soroca are mai multe explicaţii, care şi le expunem mai jos. Vasile Trofăilă în cartea sa “Soroca” (Moldova Suverană, Chişinău 1997) susţine, că cuvântul Soroc are sens la margine de ţară. Ca dovadă este folosită explicaţia Dicţionarului Explicativ al Limbii Române, unde cuvântul soroc are sens de margine. În cazul propus de V. Trofăilă, acest sens a şi dat denumirea oraşului Soroca. Zamfir Arbore ca şi G. Ghibănescu îi atribuie lui Ştefan cel Mare faptul că ia numit pe locuitorii bătrânii Olhioniei săraci, de unde şi a provenit denumirea Soroca.\n\nRuşii au împrumutat de la greci cuvântul Soroc (patruzeci), atât ca termen religios cât şi comercial. Ei l-au şi folosit la sistemul de plată şi după cum la romani pecus-turma de oi a dat pecunia-monetă aşa la slavi pielea de oaie a slujit ca prima monedă. Se coseau la un loc 40 de piei de oaie tăiate mărunt de acolo şi avem Sorocovăţ – 40 de oi. Tot odată, cuvântul “Soroc” în limba rusă se înţelegea ca “staroste”. Doar de fapt Soroca şi era centrul, starostia ţinutului Soroca. Aşa că termenul slav soroc ca starostie putea da şi el denumirea aşezării Soroca…\n\nSă fie oare originea Sorocii de la patruzeci? Sau poate de la schimbare fonetică din Săraca? Stărostie?\n\nO altă variantă susţine că Soroca şi-a luat numele de la pasărea Soroca – coţofană, corvus pica (lat.), după cum şi multe oraşe şi târguri poartă nume de păsări Vrancea – Voroneţ. De fapt şi aşezări cu denumirea Coţofana sânt multe în Moldova şi România. De aici şi vine ipoteza unora că slavii de pe Nistru până la asimilarea lor de români, ar fi zis Soroca în loc de Coţofană.\n\nOlhionia, Sergus sau Serghidava, Crahicava, Săraca, Soroc, Soroca – istorie vie a unei cetăţi – a unui târg, a unui neam.\n\nCu această ultimă cetate se încheie activitatea lui Ştefan cel Mare de constructor strălucit al celui mai organizat şi puternic sistem de apărare din întreaga istorie a Moldovei medievale.\n\nCitește începutul AICI . Va urma. \n\n Nicolae Bulat, fragment din cartea Județul Soroca: file de istorie (Editura ARC, 2000) publicat cu permisiunea familiei autorului și editurii.",
    "metadata": {
      "original_file": "Observatorul_0262.html"
    }
  },
  {
    "title": "FOTOGRAFIA ZILEI: Și orășenii s-au pregătit de Paște",
    "content": "Ai fotografiat ceva deosebit și vrei ca imaginea să fie apreciată de cât mai multă lume? Ai surprins cu telefonul o problemă și vrei ca autoritățile să afle de ea? Atunci rubrica FOTOGRAFIA ZILEI de pe www.observatorul.md este locul perfect pentru imaginea ta. Trimite-ne imaginea ta pe facebook.com/observatorul.md și descrie când, unde și în ce context a fost făcută, iar noi vom avea grijă să o promovăm ca să ajungă la cât mai mulți oameni.",
    "metadata": {
      "original_file": "Observatorul_0370.html"
    }
  },
  {
    "title": "Vox: Ce cred sorocenii despre OZN-uri? / VIDEO",
    "content": "Astăzi este Ziua Mondială a OZN-urilor, o ocazie specială pentru a afla opiniile oamenilor referitoare la farfuriile zburătoare și întâlnirile cu extratereștrii. Chiar dacă există o sumedenie de teorii în jurul acestui fenomen, de la ideea că farfuriile zburătoare sunt navele unei civilizații superioare venite pe Pământ pentru a ne studia, până la ipoteza că ar putea fi niște drone spion. Noi, totuși, am vrut să aflăm ce cred sorocenii despre acest fenomen controversat.",
    "metadata": {
      "original_file": "Observatorul_0235.html"
    }
  },
  {
    "title": "Consiliul Unirii Soroca vă invită să sărbătoriți românește: iată programul activităților de mâine",
    "content": "Duminică, 1 Decembrie, Vă invităm să sărbătorim împreună Ziua Națională a României, în municipiul Soroca, cu toți cei care simt și gândesc românește! Vă îndemnăm să participați la activitățile dedicate sărbătorii naționale a tuturor românilor.\n\nÎn program: \n\n 9:00 – 11:00. Sfânta Liturghie „Pentru Țară, pentru Neam”, \n\n la Biserica „Sf. Martiri Brâncoveni”. \n\n 11:00 – 11:30 . TeDeum la Troița din curtea bisericii. \n\n 12:00 – 12:40. Marș automobilistic „Uniți sub Tricolor”. \n\n 12:40 – 13:00 – Depunere de flori. Parcul Mihai Eminescu, Aleea Clasicilor. \n\n Intonarea Imnului tuturor românilor „Deșteaptă-te, române”. \n\n 13:00 – Hora Unirii \n\n Alăturați-vă activităților noastre și haideți să inundăm Soroca în culorile tricolorului! \n\n P. S. De Ziua Națională a României, patriotismul la superlativ se exprimă prin participarea la vot",
    "metadata": {
      "original_file": "Observatorul_0059.html"
    }
  },
  {
    "title": "Vremea la Soroca: prognoza meteo pentru sâmbătă, 6 aprilie 2024",
    "content": "Toți ne dorim să avem parte de vreme bună în weekend pentru a ne putea bucura de activități în aer liber alături de persoanele dragi. Ei bine, iată ce ne promit meteorologii pentru weekendul 6-7 aprilie 2024: se pare că ne așteaptă zile frumoase și atipic de calde pentru această perioadă a anului! Chiar dacă nu vom scăpa de ploi, acestea vor fi de scurtă durată.",
    "metadata": {
      "original_file": "Observatorul_0409.html"
    }
  },
  {
    "title": "9 mai la Soroca: panglica bicoloră, depuneri de flori la focul (ne)veșnic și opiniile oamenilor / VIDEO",
    "content": "La Soroca a fost marcată ziua de 9 Mai, cu un program similar ca și în alți ani. Cu toate că panglica bicoloră folosită de propaganda rusă a fost interzisă în Republica Moldova, unii soroceni au afișat-o fie camuflată pe unele fotografii sau flaguri, dar au fost și din cei care au purtat-o la piept.\n\nSorocenii au depus flori la Monumentul din Piața Libertății cât și la Complexul Memorial, în memoria tuturor înaintașilor noștri care, în virtutea istoriei, au luptat pe ambele părți ale frontului.",
    "metadata": {
      "original_file": "Observatorul_0366.html"
    }
  },
  {
    "title": "Sprijin și speranță: Restaurarea bisericii cu hramul Sfinții Arhangheli Mihail și Gavriil din Șeptelici",
    "content": "Pe 20 martie un incendiu a cuprins biserica cu hramul Sfinții Arhangheli Mihail și Gavriil din satul Șeptelici. În urma acestui incident, biserica a suferit pagube semnificative, afectând în special altarul și iconostasul. Datorită comunității unite și devotate, lucrările de reconstrucție au avansat rapid, însă pentru a duce la bun sfârșit aceste lucrări, este nevoie în continuare de sprijin financiar.\n\nAndrei Moșneguțu, parohul bisericii cu hramul Sfinții Arhangheli Mihail și Gavriil, din satul Șeptelici: ”De la început am dorit să reparăm podeaua care era din lemn, dar am constatat faptul că întreaga podea era în stare de putrefacție și s-a luat hotărârea de a fi toată demontată. Fiind fundația goală, am fost nevoiți să o umplem cu lut, ca mai apoi să turnăm un strat de 10-12 cm de beton, împreună cu armături, bineînțeles.\n\nUrmătoarea etapă a fost ridicarea din temelie a paracliserului, cel vechi fiind demolat, unde am făcut și cazangeria. Următoarea etapă a fost deja încălzirea bisericii, prin procurarea cazanului, făcând pardosea caldă și cu radiator. Am ajuns, practic, la ultima sută de metri, unde este deja nevoie de vopsirea bisericii și așezarea teracotei.\n\nPentru implementarea acestor lucrări, desigur că mai avem nevoie de ajutor financiar. Pe această cale, mulțumesc tuturor celor care au contribuit atât financiar cât și la lucrările fizice. Aici vreau să menționez, la aspectul financiar, primul donator, Starețul Mănăstirii „Sfânta Treime” din Saharna, Arhimandritul Adrian Baciu care a donat suma de 15.000 lei. La lucrările fizice, tot mulțumesc tuturor care au contribuit, în special Domnului Durnea Iurie și Arcadie Pânzari, care au fost de la început, și sper că până la sfârșit, alături de biserică, lucrând fără plată.\n\nPână la moment, costurile reparației s-au ridicat la suma 175 000 lei, numai încălzirea care este și cea mai costisitoare s-a ridicat la suma de aproximativ 100 000. În continuare mai avem nevoie de ajutor financiar pentru a putea duce la bun sfârșit biserica care este și unica cale de salvare a sufletului”.\n\nVictoria Andriuța, primar în satul Șeptelici: ”Parohia Sfinților Arhangheli Mihail și Gavriil a sfârșit un incendiu care ne-a marcat profund pe toți și am fost distruși. De la mic la mare, am participat cu toți la renovarea lăcașului. Și când Dumnezeu ne-a dat acest incendiu, eram cu sufletele la pământ, ne părea că nu este la noi, dar așa a fost să fie.\n\nFondația a fost construită capital, deoarece din start era goală, parohul a avut grijă și pentru enoriași, pentru credincioși, să fie instalate podele calde. Țin să mulțumesc din partea mea personală, din partea parohului Bisericii, tuturor celor care, chiar din mai multe colțuri ale țării, au contribuit financiar și ne-au susținut. Noi am ajuns la etapa când suntem la 80% finalizat, ne-a rămas aproximativ 20%, niște lucrări, care tot sunt costisitoare, dar speranța că lumea va veni iarăși și ne va susține, ne va ajuta să finalizăm, să-i dăm din nou fața anterioară a Sfântului Lăcaș, și sperăm că o vom realiza.”.",
    "metadata": {
      "original_file": "Observatorul_0223.html"
    }
  },
  {
    "title": "Sărbătoarea Dansului la Soroca: Urmărește Spectacolul Live de Ziua Internațională a Dansului",
    "content": "Astăzi, la Soroca, pe scena Palatului de Cultură, sărbătorim Ziua Internațională a Dansului! Mai multe colective de dansatori și-au dat întâlnire pentru a oferi un spectacol plin de culoare și energie. Participanții, vor prezenta o varietate de stiluri de dans, de la cel clasic la dansuri populare și moderne.\n\nUrmăriți spectacolul pentru a nu pierde nici o clipă din magia dansului! Bucurați-vă de energia și talentul dansatorilor direct de pe scena Palatului de Cultură Soroca.",
    "metadata": {
      "original_file": "Observatorul_0389.html"
    }
  },
  {
    "title": "Elena Prodan: „Visul meu din copilărie s-a transformat în profesie, iar jocul „de-a școala” are loc în sala de clasă”",
    "content": "Nu rareori visele naive din copilărie sunt date uitării când viața de adult devine prea reală și cotește în altă parte. Însă, dacă ai o dorință cu adevărat vie, îmbrăcată în detalii și culori, aranjată undeva între inimă și minte, atunci ea poate să se materializeze. O știu cu siguranță, fiindcă visul meu din copilărie s-a transformat în profesie, iar jocul „de-a școala” are loc în sala de clasă, elevii sunt mult mai numeroși și lecțiile mai lungi, este diferit cumva de ceea ce-mi imaginam pe-atunci, însă este pe viu și nu-mi închipui cum poate fi altfel. Și tot în timpul jocului se întâmpla să inventăm cuvinte hazlii, pronunțate cu accent străin, melodios și cu multă seriozitate. Poate chiar de asta am și făcut facultatea de limbi străine, ca să inventăm aceleași dialoguri deja împreună cu elevii. A trecut mult timp de-atunci, am absolvit liceu, universitate, m-am alăturat celor care m-au învățat și cărora doream să mă asemăn, profesorilor mei. Sunt o norocoasă, am un vis care se realizează și astăzi. \n\n Elena Prodan, profesor de limba engleză și franceză, LT „Petru Rareș”, Soroca\n\nP.S.: De Ziua Internațională a Copiilor am propus maturilor să ne vorbească despre visele din copilărie realizate peste ani și cum a fost calea spre ele. Află aici și alte vise realizate, ce pot servi ca model pentru mulți dintre noi.",
    "metadata": {
      "original_file": "Observatorul_0331.html"
    }
  },
  {
    "title": "Pregătirile în Tabăra de odihnă pentru copii „La Dumbravă” sunt în plină desfășurare / VIDEO",
    "content": "Pregătirile sunt în toi la tabăra de odihnă pentru copii „La Dumbravă” din satul Volovița. Conform deciziei Consiliului Raional Soroca, în acest sezon estival sunt preconizate două schimburi, în care se vor odihni în total 600 de elevi.\n\nDeoarece până la deschiderea primului schimb au rămas zile numărate, care începe luni, 24 iunie, angajații taberei depun toate eforturile pentru ca condițiile de trai și activitatea să corespundă tuturor cerințelor. Aici nu ne referim doar la dormitoare, cantină, baie, teren de joacă, dar și la asigurarea taberei cu personal calificat: educatori, bucătari, medici. În acest context, am discutat cu directoarea taberei, Victoria Pușcaș, rugând-o să ne spună cum părinții ar trebui să-și pregătească copiii pentru viața în tabără și care este strictul necesar cu care trebuie să se prezinte.\n• Lucruri de igienă personală (pastă/periuță de dinți, săpun, șampon, șlapi de baie);",
    "metadata": {
      "original_file": "Observatorul_0274.html"
    }
  },
  {
    "title": "Sfatul medicului. Ludmila Evstratova „Evitați excesul de sare, zahăr și grăsimi pe masa de sărbătoare”",
    "content": "Sărbătorile de iarnă sunt un prilej de bucurie și mese festive, dar și o perioadă în care sănătatea noastră poate fi pusă la încercare din cauza alimentației bogate în calorii, grăsimi și zahăr. Ludmila Evstratova, medic de familie la Centrul de Sănătate Publică Soroca-Nouă „Ina Popescu”, explică riscurile acestei perioade și oferă sfaturi utile pentru a evita problemele de sănătate.\n\n„Odată cu sărbătorile de iarnă, care încep de obicei pe 25 decembrie și se încheie pe 20 ianuarie, crește riscul unei alimentații hipercalorice, cu exces de sare, zahăr și grăsimi. Aceasta poate duce la un surplus de kilograme în plus care expune populația noastră la anumite boli transmisibile, cum ar fi diabetul zaharat, hipertensiunea arterială și alte boli cardiovasculare” , explică Ludmila Evstratova.\n\nPe lângă acestea, consumul alimentelor în cantități mari și pregătirea lor în avans pot favoriza apariția intoxicațiilor alimentare. În plus, persoanele care suferă de afecțiuni digestive, cum ar fi pancreatitele cronice, gastritele sau hepatitele, se pot confrunta cu acutizări ale bolii.\n\nPentru a ne proteja sănătatea, medicul recomandă să alegem alimente bogate în nutrienți și să evităm produsele procesate:\n• Gătitul zilnic: Optați pentru preparate gătite în cantități mici, astfel încât hrana să fie mereu proaspătă.\n• Salate sănătoase: Folosiți ulei nerafinat presat la rece sau iaurt în locul maionezei.\n\n„Evitați consumul abuziv de sare, zahăr și grăsimi. De asemenea, renunțați la băuturile carbogazoase și limitați consumul de alcool. În schimb, puneți pe masă apă plată și băuturi neîndulcite sau sucuri proaspăt stoarse”, spune medicul.\n\nPentru a preveni acumularea kilogramelor în plus, Ludmila Evstratova ne sfătuiește să respectăm un mod sănătos de viață. O alimentație echilibrată, combinată cu activitate fizică regulată, este importantă pentru a ne menține sănătatea în timpul sărbătorilor.\n\n„Pentru a preveni acumularea kilogramelor în plus, este necesar să respectăm un mod sănătos de viață, atât alimentația sănătoasă, cât și activitatea fizică.”.",
    "metadata": {
      "original_file": "Observatorul_0018.html"
    }
  },
  {
    "title": "Sfatul stomatologului Victoria Purici: “Cum scăpăm de petele dentare?” / VIDEO",
    "content": "Demineralizarea dinților prin apariția petelor dentare: ce cunoaștem despre aceasta? De ce apar aceste pete și cum scăpăm de ele? Apropo, și băuturile carbogazoase consumate exagerat, pot fi una dintre cauze. Aflăm din video-ul de mai jos cum rezolvăm problema și cum facem remineralizarea corectă.\n\nDe această dată la rubrica „ABC DENT”, realizată de „Observatorul de Nord”, ne vorbește stomatologul Victoria Purici.\n\nVezi AICI și alte sfaturi de la stomatologii soroceni.",
    "metadata": {
      "original_file": "Observatorul_0448.html"
    }
  },
  {
    "title": "Parteneriatul cu părinții, secretul succesului la grădinița „Cheița de Aur” / VIDEO",
    "content": "Recent, la grădinița „Cheița de Aur” din Soroca a avut loc expoziția „Toamna de aur”. Copiii, ajutați de părinți, au pregătit compoziții originale utilizând diverse materiale din natură. Nu este prima dată când părinții sunt implicați în activitățile extrașcolare ale grădiniței.\n\nEducatorii apreciază mult sprijinul oferit de aceștia, considerându-i adevărați parteneri în procesul educațional. „Părinții sunt o sursă de inspirație pentru noi și contribuie la o dezvoltare personală multilaterală a copiilor” , explică Marina Spinei , metodist la această instituție.\n\n„Parteneriatul cu grădinița este esențial, și de aceea mă implic ori de câte ori este nevoie”, ne-a spus Renata Țenti , mama unui copil.",
    "metadata": {
      "original_file": "Observatorul_0080.html"
    }
  },
  {
    "title": "Emilian Guțu a câștigat un nou mandat de director al Colegiului de Arte „Nicolae Botgros” din Soroca",
    "content": "În această vară a avut loc concursul pentru ocuparea funcției de director al Colegiului de Arte „Nicolae Botgros” din Soroca. Ministerul Educației și Cercetării, organizator al concursului, a prezentat recent rezultatele concursului.\n\nÎnvingător a fost declarat Emilian Guțu, care a deținut conducerea și până în prezent. Amintim că instituția își are începuturile în anul 1940 ca Şcoală Republicană de Iluminare Politică, menită să pregătească cadre calificate pentru instituţiile de cultură şi biblioteci. Războiul a suspendat pe un timp funcţionarea şcolii. În vederea perfecţionării şi reprofilării pregătirii cadrelor pentru instituţiile de cultură din republică, în iunie 1957, Tehnicumul de Bibliotecari din Soroca este reprofilat în Şcoala Republicană de Iluminare Culturală.\n\nÎn 2014, prin decizia Guvernului Republicii Moldova, la iniţiativa colectivului pedagogic al colegiului, Colegiului de Arte din orașul Soroca i se conferă numele ”Nicolae Botgros”.",
    "metadata": {
      "original_file": "Observatorul_0203.html"
    }
  },
  {
    "title": "Steliana Șindila: ”Dacă ar fi posibil să întorc „roata vieții” pentru a-mi alege profesia, tot învățătoare m-aș face ”",
    "content": "Steliana Șindila este învățătoare la Liceul Teoretic ”Constantin Stere” din Soroca. Astăzi a fost decernată cu titlul „Învățătorul Anului” în cadrul concursului raional ”Pedagogul Anului”. Apreciată pentru dragostea față de copii, profesionalism și dedicare, doamna Șindila pe parcursul a 17 ani de carieră pedagogică a modelat caracterul și cunoștințele mai multor generații de elevi. Am avut oportunitatea să realizăm un scurt interviu cu ea, discutând despre „gustul pâinii de pedagog”, „starea de bine” a elevului, reformele din educație, colaborarea cu părinții și altele.\n\n– Cred că nu poți deveni învățător fără să iubești copiii. De aceea nu vă întreb dacă-i iubiți, dar de unde vine această dragoste, care v-a determinat să alegeți meseria dată?\n\n– Dragostea față de copii vine din familie. Fiind cea mai mare, mi-am dădăcit fratele și sora, iubeam să am grijă de ei să-i ajut la pregătirea temelor. Dragostea față de profesie vine din clasele primare, am apreciat mereu ceea ce făcea la ore, cum se comporta cu noi prima mea înălțătoare, d. Silvia Condrea.\n\n-Elevii de clasele primare pot fi atenți o perioadă foarte scurtă de timp, aproximativ 5-7 min. Cum reușiți să-i motivați să se concentreze și să realizeze diferite sarcini?\n\n-Pe parcursul orei încerc mereu să le schimb activitățile, lucrul cu manualul, caietul, lucrul la tablă, le dau posibilitatea de a fi și ei „învățători” în fața clasei, pauze dinamice.\n\n– Da. Un elev care nu are răbdare și interes de a te asculta, nu poate avea rezultate frumoase la învățătură.\n\n– În ultimul timp foarte mult se vorbește despre „starea de bine” a elevului. Ce-ar însemna asta pentru dumneavoastră: activități pe placul elevilor sau, totuși, activități nu prea plăcute, dar necesare pentru elevi?\n\n– Folosesc resursele tehnologice pentru a face lecțiile mai interactive și interesante. Având acces la internet în clasă, televizor, avem posibilitatea de a utiliza diverse aplicații pe placul elevilor, utile și necesare lor.\n\n– Școala nu poate exista fără colaborarea cu părinții. Ce ne puteți spune la acest capitol?\n\n– Nu aș fi avut parte de rezultate frumoase dacă nu aș fi colaborat cu părinții. Încerc să-i pedagogizez în cadrul ședințelor cu părinții. Practic consilieri individuale, unde participă părinții cu elevii, individual discutăm cu fiecare în parte despre reușita școlară, comportament, acțiuni ce trebuie întreprinse pentru rezultate mai bune.\n\n– Sunt sigură că ați avut în activitatea dumneavoastră și multe momente haioase, ce țin de întrebările, răspunsurile, șotiile elevilor. Ne puteți relata ceva, de care nu vă puteți aminti fără să râdeți?\n\n– Compunerile elevilor sunt adesea surse de amuzament și surprind prin ingeniozitatea și inocența exprimărilor.\n\n– Munca învățătorului nu este numai la școală, dar foarte mult timp și acasă, cum acceptă această situație „cei de acasă”?\n\n– Cei de acasă s-au conformat. Țin să le mulțumesc pentru susținere și ajutor în tot ceea ce fac. Când este nevoie de pregătirea unor materiale didactice toți sunt în acțiune (taie, lipesc, aplică, colorează).\n\n– Dacă ați fi în fruntea Ministerului Educației și Cercetării ați dori să schimbați ceva în sistemul nostru de învățământ sau nu? Dacă da, ce anume?\n\n– În ultimul timp în sistemul de învățământ se produc reforme benefice atât pentru elevi cât și pentru cadrele didactice.\n\n-Dacă ați fi știut la început „gustul pâinii de pedagog” ați fi mers pe aceeași cale sau poate…altceva?\n\nDacă ar fi posibil să întorc „roata vieții” pentru a-mi alege profesia, tot învățătoare m-aș face. Mă consider „Omul potrivit la locul potrivit”\n\n– Să devii pedagog este o provocare plină de satisfacții, dar și de responsabilități. Oricât s-ar schimba timpurile, meseria dată va fi întotdeauna solicitată. Important este să aveți dorința și chemarea de a fi profesor.",
    "metadata": {
      "original_file": "Observatorul_0346.html"
    }
  },
  {
    "title": "Cer înnorat și temperaturi reci în Soroca duminică, 22 decembrie",
    "content": "Duminică, 22 decembrie, raionul Soroca va avea parte de o zi cu cer predominant înnorat și temperaturi scăzute. Maxima zilei va ajunge la 0°C, în timp ce minima va coborî până la -2°C.\n\nVântul va sufla dinspre nord-vest, cu o viteză moderată de 18 km/h, iar umiditatea se va menține la un nivel ridicat, de aproximativ 75%, sporind senzația de frig.\n\nRecomandăm locuitorilor să își adapteze îmbrăcămintea la condițiile meteo și să fie precauți în activitățile în aer liber.",
    "metadata": {
      "original_file": "Observatorul_0038.html"
    }
  },
  {
    "title": "Filmul autohton „Omul fără linia vieții” a fost proiectat la Soroca / VIDEO",
    "content": "Sâmbătă, 16 martie, la Soroca a fost difuzat filmul artistic autohton „Omul fără linia vieții”. În prezența regizoarei Adriana Vasilcov, care a copilărit în vacanțe și nu numai, la bunica din satul Vădeni, sorocenii au venit să vadă un film despre care s-a dus vestea nu doar în Republica Moldova și România.\n\nAceasta a reușit să facă Unirea pe platoul de filmare, unde au jucat nume cunoscute la Chișinău, București și cam pe oriunde se vorbește românește. Sorocenii, dornici de filme bune, au venit să vadă un lungmetraj bazat pe fapte reale, despre visele unui om talentat, spulberate de un regim totalitar.\n\nDin distribuție fac parte Maia Morgenstern, Eugenia Șerban, Carmen Tănase, Ion Sapdaru, \n\n Armand Calota, Oana Zara, Rareș Andrici, Petru Oistric, Dana Ciobanu, Viorel Cozma, Doru Aftanasiu, Ionuț Cornilă, Radu Ghilaș, Andrei Grigore, Irina Codreanu, Petre Sapojnic, \n\n Ira Cazac, Vasili Zubku, Nicolae Pojoga, Mihaela Oistric, Eugen Nicov, Andrei Porubin, \n\n Marius Mihăilă, Alina Rusu, Bogdan Medvedi, Lucian Chirilă, Cosmin Maxim, Radu Homiceanu, Maria Angelica, Ion Liulica, Beti Romanescu, Claudiu Gălățeanu, Corina Rotaru, Samson Hatman, Alexandru Berbinschi, Paul Sobolevschi și Nicolae Diaconu. \n\n Totodată redacția „Observatorul de Nord” a fost partener media pentru proiecțiile din orașele Florești și Soroca.",
    "metadata": {
      "original_file": "Observatorul_0468.html"
    }
  },
  {
    "title": "Inexistent sau nedescoperit: Tunelul misterios de sub Cetatea Soroca",
    "content": "Generații de soroceni au povestit și continuă să povestească legenda conform căreia sub cetate ar exista un tunel folosit de luptători pentru a se refugia în caz de atac neașteptat asupra cetății. Se presupune că prin acest tunel erau aduse provizii în perioadele lungi de asediu, fie că asediatorii erau polonezi, cazaci sau tătari.\n\nPentru a clarifica adevărul din perspectiva istoriei locale, l-am întrebat pe domnul Victor Botnaru, directorul Muzeului de Istorie și Etnografie „Nicolae Bulat”, ce cunoaște despre tunelul secret de sub Cetatea Soroca.\n\n„E mai mult legendă,” spune domnul Botnaru. De secole, se vorbește despre un tunel care ar traversa albia râului Nistru până în satul Tsekynivka, din regiunea Vinița, Ucraina de astăzi. Deși ar fi logic ca fiecare fortificație să aibă o ieșire ascunsă, cum ar fi un tunel secret, eforturile de a găsi acest tunel, începute în cadrul săpăturilor arheologice din 2011, nu au oferit până acum nici o dovadă concretă care să-i confirme existența.\n\n„Fiecare legendă are un fapt real la bază, care, cu timpul, evoluează pentru a deveni varianta cunoscută de toți. La fel e și cu tunelul. Eu presupun, din nou, cu titlul de ipoteză, că, în timpul domniei lui Vasile Lupu, atunci când își căsătorește fiica Ruxanda cu Timuș, fiul lui Bogdan Hmelnițki, în a doua jumătate a secolului al XVII-lea, el primește cadou de la hatmanul cazacilor zaporojeni o parte din pământurile care le avem după Nistru, vis-a-vis de Cetatea Soroca. Și iată acolo, unde actualmente se află, cel mai probabil, turnul de apă, își ridică un palat. Deci, populația, văzând fortificația pe o parte a Nistrului și palatul pe cealaltă, și-a pus întrebarea: nu cumva ar trebui să existe și un tunel secret? Cu atât mai mult că subsoluri și cave noi avem destule, începând cu peștera lui Bechir și terminând cu beciurile, care sunt foarte numeroase în întregul areal al actualului oraș Soroca,” menționează domnul Victor Botnaru.\n\nPe de altă parte, profesoara de istorie de la LT „C. Stere”, Angela Zeamă, se arată sceptică față de existența unui tunel. Iată ce argumente prezintă: „Ideea existenței tunelului a pornit de la faptul că, în dreptul Cetății, Nistrul formează niște vârtejuri. De aici a apărut convingerea că ar exista un tunel care s-a surpat, provocând aceste vârtejuri. Îmi amintesc această poveste încă din copilărie. Domnul Bulat, Dumnezeu să-l ierte, nu susținea ideea existenței tunelului. Arheologii, în timpul săpăturilor, nu au găsit urme. Conform legendei, tunelul pornea din fântâna cea mică, neamenajată. Arheologii au intrat în ea, dar nu au găsit nimic. Din punct de vedere istoric, ipoteza nu este susținută, deoarece nu are sens construcția unui tunel spre teritoriul dușmanului. Adică, dacă te pomenești cu cetatea încercuită, nu fugi spre dușman. După cum spunea domnul Bulat, era mai logic să se retragă spre locul unde cândva era fabrica de bere, spre strada Voițehovski. Acolo ar fi putut fi o ieșire de tunel.”\n\nÎn favoarea ultimei ipoteze vine o întâmplare care este relatată de doctorul în istorie Sergiu Musteață: „Știm că atunci când s-a construit drumul de acces spre cetate, localnicii spun că s-a dat peste pivnițe. În dealul de vizavi de cetate, la fel sunt urmele unor pivnițe. Câțiva ani în urmă, de pe strada Independenței, asfaltul s-a prăbușit pe o porțiune destul de mare; putea cădea un camion acolo, într-o pivniță. Nu s-a cercetat; s-a adus prundiș, nisip, s-a astupat, s-a pus asfalt și iată așa am astupat o urmă de istorie importantă din trecutul orașului Soroca.”\n\nCercetările efectuate până acum, inclusiv cu ajutorul unui georadar adus din România, nu au reușit să dezvăluie nimic care să confirme existența tunelului. Totuși, au fost descoperite alte structuri subterane, cum ar fi un beci foarte bine conservat.\n\nSperăm că arheologii vor reuși într-o zi să facă lumină în această istorie. Până atunci, eu cred că legenda tunelului ar trebui păstrată și povestită mai departe, devenind un punct de atracție turistică ce adaugă un plus de farmec orașului nostru.\n\nArticol realizat în cadrul proiectului Jurnaliștii Civici, de la „Observatorul de Nord”, dacă vrei să faci parte din echipa noastră, ne poți scrie AICI .",
    "metadata": {
      "original_file": "Observatorul_0192.html"
    }
  },
  {
    "title": "Mihai Volontir, 90 de ani de la naștere: eveniment de comemorare la Soroca / VIDEO",
    "content": "La sediul Asociației Nevăzătorilor din Soroca a avut loc un eveniment de comemorare a actorului, regizorului și cântărețului Mihai Volontir. În cadrul programului au fost prezentate cele mai importante date biografice, iar apoi au fost ascultate câteva piese muzicale interpretate de maestrul Mihai Volontir.\n\nAmintim că azi, pe 9 martie, Mihai Volontir ar fi împlinit 90 de ani. Activitatea a fost organizată cu sprijinul Bibliotecii ”Mihai Sadoveanu” din municipiul Soroca.\n\nMihai Volontir s-a născut la 9 martie 1934 în satul Glinjeni, raionul Șoldănești, iar, după spusele lui, în comuna Olișacani, județu Orhei. A făcut studii la Școala Pedagogică din Orhei (1952-1955) și concomitent a lucrat în calitate de pedagog la școala din Păpăuți, Rezina. După absolvire, a fost numit director al Căminului cultural din satul Lipceni, același raion.\n\nDin 1957 și până la sfârșitul vieții, a fost actor la Teatrul Național „Vasile Alecsandri” din Bălți. Debutează cu rolul Surugiului din spectacolul „Chirița în Iași” de Vasile Alecsandri. A jucat în peste 120 de spectacole, a realizat zeci de roluri memorabile în diverse comedii, tragedii și drame: „O noapte furtunoasă” (1960) și „Năpasta” (1964) de I. L. Caragiale, „Bătrânul” (1970) de M. Gorki, „Cel mai bun om” de Gh. Malarciuc (1974), „Oameni energici” de V. Șukșin (1975) ș.a. A semnat regia la spectacolele „Hagi-Pană și Marița”, „Ochiul magic” ș.a.\n\nA debutat ca actor de film la Studioul cinematografic „Moldova-film” în 1967, în rolul lui Ivan Turbincă din filmul „Se caută un paznic” în regia lui Gheorghe Vodă. A jucat multe roluri la „Moldova-film” și în mai multe filme rusești: „Această clipă” de Emil Loteanu (1968), „Dimitrie Cantemir” (1973) de Vlad Ioviță, „Pădurile” (1973), „Povestea lui Făt-Frumos” (1977), „Singur în fața dragostei” (1969), „Al patrulea” („Mosfilm”, 1972), „Rădăcinile vieții” (1979), „Fii fericită, Iulia” (1983), „Sunt vinovat” (1992), „Ciandra” (2003) ș.a.\n\nÎn 1979, a jucat rolul lui Budulai în filmul artistic „Țiganul”, care i-a adus celebritate în întreg spațiul ex-sovietic, precum și în lumea întreagă, apoi în filmul ”Întoarcerea lui Budulai” (1984). Tocmai de aceea, mulți dintre admiratorii săi l-au supranumit Budulai. Cu această ocazie, actorul, pe când era în viață, a declarat pentru agenție: „Mă mândresc că am onoarea să port numele eroilor pe care i-am creat. Cândva eram numit Ion Nebunul (cel din „Năpasta” lui Caragiale), prin anii ’70 mi se zicea Mihai Cantemir, acum – Budulai. Puțini actori au acest privilegiu. Îi cunosc doar pe doi – pe marele actor român Gheorghe Vasiliu, care a purtat până la moarte numele de Gheorghe Vasiliu-Berlic și pe Veaceslav Tihonov, alias Știrliț”.\n\nA fost apreciat și în postură de interpret de muzică ușoară pentru piesele: ”Viața asta-i scurtă tare”, ”Moldovenii când se strâng…”, „Rugă”, „Durere” etc.\n\nMihai Volontir a fost distins cu Premiul de Stat al RSSM (1973), Premiul Național al R. Moldova (1991), Premiul Național al Federației Ruse (1984), Premiul „Frații Vasiliev” (1980) din Rusia, medalia de argint „Piotr Dovjenco” (1978), cu Medalia AȘM ”Dimitrie Cantemir”, cu titlurile onorifice ”Artist al Poporului din RSSM” (1974) și „Artist al Poporului din URSS” (1984).\n\nÎn 2000 a fost desemnat cel mai bun actor al secolului XX al cinematografiei moldovenești. În 2009 i s-a conferit titlul de „Doctor Honoris Causa” al AȘM, pentru succesele obținute în dezvoltarea artei teatrale și cinematografice. Mihai Volontir este cavaler al „Ordinului Republicii” (2009), cetățean de onoare al municipiului Bălți (2000) și cetățean de onoare al municipiului Chișinău (2014).\n\nA fost deputat în primul Parlament al țării, în anii 1990-1994. Mihai Volontir a fost unul din cei 278 de deputați care au votat Declarația de Independență a Republicii Moldova la 27 august 1991. S-a stins din viață la 15 septembrie 2015 la Chișinău.",
    "metadata": {
      "original_file": "Observatorul_0487.html"
    }
  },
  {
    "title": "FOTOGRAFIA ZILEI: Stăpânul „șoselelor” de țară",
    "content": "Ai fotografiat ceva deosebit și vrei ca imaginea să fie apreciată de cât mai multă lume? Ai surprins cu telefonul o problemă și vrei ca autoritățile să afle de ea? Atunci rubrica FOTOGRAFIA ZILEI de pe www.observatorul.md este locul perfect pentru imaginea ta. Trimite-ne imaginea ta pe facebook.com/observatorul.md și descrie când, unde și în ce context a fost făcută, iar noi vom avea grijă să o promovăm ca să ajungă la cât mai mulți oameni.",
    "metadata": {
      "original_file": "Observatorul_0254.html"
    }
  },
  {
    "title": "Cum a decurs prima etapă de înscriere a copiilor în clasa întâi în școlile din raionul Soroca",
    "content": "Prima etapă de înscriere a copiilor în clasa I s-a desfășurat în perioada 1 aprilie – 24 mai 2024. Amintim că la această etapă au fost înscriși doar copiii care împlinesc vârsta de 7 ani până la 1 septembrie 2024 și viza de reședință a copilului corespunde cu districtul școlar.\n\nPotrivit informațiilor prezentate de către Direcția Învățământ Soroca, circa 756 de copii urmează a fi înscriși în clasa I în școlile din raion în anul de studii 2024-2025. Conform rezultatelor, în prima etapă s-au înscris 492 de elevi.\n\nCea de-a doua etapă a înscrierii la școală va fi organizată în perioada 03-17 iunie. În această perioada vor fi înscriși copiii, care nu au reușit să depună cereri în prima etapă și copiii care vor împlini vârsta de 7 ani în perioada 01 septembrie – 31 decembrie 2024.",
    "metadata": {
      "original_file": "Observatorul_0311.html"
    }
  },
  {
    "title": "Din cele trei școli închise de Consiliul Raional Soroca în 2024, două existau doar pe hârtie",
    "content": "În raionul Soroca vor fi închise oficial trei școli. De fapt, ele nu aveau elevi deja de câțiva ani. „La filiala de liceu din satul Țepilova nu exista proces educațional din 2019, școala exista numai pe hârtie. La școala primară din satul Ocolina, la fel, demult a fost reziliat contractul. La școala primară din satul Parcani anul trecut a fost suspendat procesul educațional”, a spus Europei Libere șefa Direcției Educație din Soroca, Elena Prodan.\n\nPotrivit ei, decizia privind lichidarea acestor școli a fost tergiversată de consiliul raional din Soroca „pentru că nu exista un consens politic”. În același timp, din bugetul raional erau achitate serviciile comunale și salariile paznicilor.",
    "metadata": {
      "original_file": "Observatorul_0184.html"
    }
  },
  {
    "title": "Vox: Cum poate un bărbat să facă fericită o femeie? / VIDEO",
    "content": "Vă rugăm să introduceți adresa dvs. de e-mail aici Salvați numele meu, adresa de e-mail și site-ul web în acest browser pentru data viitoare i comentariu.\n\nAcest site folosește Akismet pentru a reduce spamul. Află cum sunt procesate datele comentariilor tale .",
    "metadata": {
      "original_file": "Observatorul_0491.html"
    }
  },
  {
    "title": "FOTOGRAFIA ZILEI: Colțișor de rai în inima naturii",
    "content": "Ai fotografiat ceva deosebit și vrei ca imaginea să fie apreciată de cât mai multă lume? Ai surprins cu telefonul o problemă și vrei ca autoritățile să afle de ea? Atunci rubrica FOTOGRAFIA ZILEI de pe www.observatorul.md este locul perfect pentru imaginea ta. Trimite-ne imaginea ta pe facebook.com/observatorul.md și descrie când, unde și în ce context a fost făcută, iar noi vom avea grijă să o promovăm ca să ajungă la cât mai mulți oameni.",
    "metadata": {
      "original_file": "Observatorul_0242.html"
    }
  },
  {
    "title": "Suspectul de furt din orașul Soroca a fost găsit",
    "content": "Individul căutat de polițiștii din Soroca pentru comiterea mai multor furturi a fost găsit. Suspectul, care apare într-un video făcut public de autorități, a fost identificat și reținut.\n\nConform informațiilor anterioare, la data de 24 mai, suspectul ar fi pătruns într-un restaurant din Soroca, de unde a sustras bani din gențile angajaților. Ulterior, la data de 27 mai, acesta ar fi comis o infracțiune similară într-o grădiniță din cartierul “Soroca Nouă”.\n\nPoliția din Soroca a desfășurat o amplă operațiune de căutare și investigare, reușind în cele din urmă să identifice și să rețină persoana suspectă.\n\nTotodată, autoritățile mulțumesc cetățenilor pentru sprijinul oferit și pentru informațiile furnizate, care au fost esențiale în identificarea și prinderea suspectului.\n\nCITEȘTE ȘI: Anunță Poliția dacă recunoști tânărul din imagini: este suspectat de furt din grădiniță și un restaurant din Soroca / VIDEO",
    "metadata": {
      "original_file": "Observatorul_0307.html"
    }
  },
  {
    "title": "Meteo 15 noiembrie 2024: Vreme umedă și rece, cu cer predominant înnorat",
    "content": "Astăzi, vremea va fi în general umedă și rece, cu cer predominant înnorat pe parcursul zilei. Temperaturile maxime vor ajunge la +4°C Spre seară temperaturile vor scădea între +1°C și +3°C, iar ploile slabe vor menține umiditatea ridicată. În următoarele zile vremea ușor se va încălzi.",
    "metadata": {
      "original_file": "Observatorul_0079.html"
    }
  },
  {
    "title": "Care va fi soarta arcei din Parcul ”Mihai Eminescu” doborâtă de vânt: Ce a decis Comisia Situații Excepționale din Soroca / LIVE",
    "content": "Comisia Situații Excepționale din Soroca s-a întrunit astăzi pentru a examina daunele produse de vânt. Primul subiect a fost prabușirea unei arce cu vechimea de peste jumătate de secol la intrarea în Parcul „Mihai Eminescu” din Soroca. Autoritățile au discutat două căi, fie reinstalarea actualei construcții (după cercetarea ei de către specialiști) sau construcția altei noi după modelul celei vechi.",
    "metadata": {
      "original_file": "Observatorul_0429.html"
    }
  },
  {
    "title": "Locuitorii din Stoicani au votat pentru o Moldovă europeană și un viitor mai bun / VIDEO",
    "content": "Astăzi, cetățenii Republicii Moldova merg la urne pentru a-și alege președintele în turul doi al alegerilor. Astfel, majoritatea locuitorilor din satul Stoicani care s-au prezentat la urne au declarat că își doresc o Moldovă europeană și un viitor mai bun pentru copiii lor.\n\nPentru oamenii din Stoicani, aceste alegeri sunt importante, deoarece ei speră la o schimbare. Prin votul de astăzi, și-au exprimat dorința pentru o viață mai bună și mai sigură în țară, astfel încât copiii lor să aibă parte de mai multe oportunități aici, acasă.",
    "metadata": {
      "original_file": "Observatorul_0096.html"
    }
  },
  {
    "title": "În 2024 ANI a constat încălcări în cazul a patru persoane din Soroca: o judecătoare, un arhitect, un primar și un director",
    "content": "Pe parcursul anului 2024 Autoritatea Națională de Integritate (ANI) a publicat patru acte de constatare în privința sorocenilor Grigore Guțu, arhitect șef în cadrul Primăriei municipiului Soroca, judecătoarei Lina Popescu, primarului satului Trifăuți, Igor Romaniuc și ex-directorului al S.A. „Drumuri-Soroca”, Vitalie Moraru. În aceste cazuri inspectorii ANI au constatat încălcarea regimului juridic al declarării averii și intereselor personale.\n\nTotodată instituția a refuzat inițierea controlului după verificarea prealabilă în urma unor sesizări în privința următorilor soroceni: Vladislav Cebotari , primar al satului Oclanda, Anna Ojog , viceprimar al municipiului Soroca, consilierului Mihail Ojog , Lidia Vacari , ex-primar al s. Oclanda, Lilia Procop , șef al IMSP Centrul de Sănătate Parcani.\n\nÎn cazul Judecătoarei Lina Popescu, potrivit sesizării, se invocă faptul că în calitate de subiect al declarării averii și a intereselor personale a suportat de comun cu membrii familiei modificări patrimoniale ce au întemeiat aparența despre eventuala încălcare a regimului juridic al declarării averii și a intereselor personale.\n\n” În luna iulie 2022, am primit de la părinții mei XXXXX suma de 300000,00 lei în scopul procurării unui apartament în mun. Soroca, or naveta din or. Sîngerei și mun. Soroca, planificată inițial în vederea exercitării funcției de judecător, a fost mult mai anevoiasă, dificilă și extenuantă în situația creșterii și îngrijirii a 2 copii minori. Ba mai mult procurarea unui imobil constituie o investiție în vederea asigurării viitorului copiilor mei, or închirierea unui spațiu de locuit cu suprafața de 38-40 m2 contra sumei de 3800,00 lei lunar contituie de fapt în viziunea mea o pierdere fără rost a veniturilor. Donația de 300 000,00 lei nu a fost perfectată în scris, or suntem membri de familie, eu conlocuind cu ei în aceeași gospodărie de la naștere și pînă în luna septembrie 2022, cînd m-am stabilit cu copiii în mun. Soroca. De către mama mea XXXXX a fost perfectată doar o declarația scrisă pentru o parte din suma donată, și anume suma de 100 000,00 lei, care provine din veniturile obținute în perioada cînd au muncit peste hotarele țării, iar suma de 200 000,00 lei a fost economisită din veniturile de la locul de muncă, fiind expediate în adresa colegilor dvs actele confirmatorii. Totodată, reieșind din faptul că, suma obținută din donație, dar și mica sumă acumulată anterior de către mine pe parcursul anilor de muncă, a fost insuficientă, am luat cu împrumut, cu titlu gratuit, în mărime de 10 000,00 mii Euro de la un prieten de familie XXXXX, pe un termen de 10 ani, fiind semnată o recipisă în acest sens. De la primirea împrumutului, am achitat doar suma de 1500,00 Euro la data de 30 septembrie 2023 ” se spune în răspunsul prezentat de doamna judecătoare.\n\nCu toate aceste inspectorul a constat încălcarea regimului juridic al declarării averii și intereselor personale „manifestat prin includerea eronată/incompletă a datelor în declarațiile de avere și interese personale pentru anii 2021-2022”.\n\nÎn cazul lui Grigore Guțu, arhitect șef al municipiului Soroca, în sesizarea venită la ANI se invocă că prin intermediul unor rude și persoane terțe, funcționarul ar deține și alte bunuri, inclusiv spații și terenuri cu destinații comerciale și că ar fi depus mijloace bănești la o Organizaţie de Creditare Nebancară din numele părinților. Iată câteva părți din răspunsul acestuia transmis ANI. \n\n ” * Terenul cu destinația pentru construcții, amplasat în municipiul XXXXX, str. XXXXX, cu nr. cadastral XXXXX, cu suprafața de XXXXX ha, pe care este amplasată o casă de locuit cu un nivel și mansardă, aflată în proces de construcție, aparține lui XXXXX (sora) și familiei ei din anul 2005, cu 18 ani în urmă. Cu referire la dacă trăiesc sau nu în ea, confirm că de vreo trei luni locuiesc. Proprietar al bunurilor (teren și casa în proces de construcție) nu sunt. \n\n * Teren cu destinația pentru construcții, amplasat în municipiul XXXXX, str. XXXXX, cu nr. cadastral XXXXX, cu suprafața de XXXXX ha, aparține lui XXXXX (mama) și proprietar al bunului nu sunt; \n\n * 3 încăperi, nr. 1, 2 și 9 din subsolul blocului locativ, din municipiul XXXXX, str. XXXXX (înregistrată pe numele lui XXXXX): \n\n – Construcție comercială amplasată în mun. XXXXX, str. XXXXX, cu nr. cadastral XXXXX, cu suprafața de XXXXX m.p, aparține lui XXXXX (cumnat). Proprietar al bunului nu sunt. \n\n – Construcție comercială amplasată în municipiul XXXXX, str. XXXXX (construcție neînregistrată la Serviciul Cadastral), nu cunosc al cui este, probabil este o gheretă provizorie. Proprietar al bunului nu sunt.\n\nÎn anul 2015, de către părinții mei XXXXX și XXXXX au fost încheiate 4 contracte de împrumut:\n• nr. 357/TS/2015 din 30 aprilie 2015 pe numele XXXXX (tatăl meu) în sumă de 100 000 lei. Banii au fost ridicați la data de 04.05.2017.\n• nr. 358/TS/2015 din 30 aprilie 2015 pe numele XXXXX (mama mea) în sumă de 50 000 lei. Banii au fost ridicați la data de 04.05.2017.\n• nr. 359/TS/2015 din 30 aprilie 2015 pe numele XXXXX (mama mea) în sumă de 50 000 lei. Banii au fost ridicați la data de 04.05.2017.\n• nr. 360/TS/2015 din 30 aprilie 2015 pe numele XXXXX (mama mea) în sumă de 50 000 lei. Banii au fost ridicați la data de 04.05.2017.\n\nSuma totală a contractelor de împrumut constituie 250 000 lei. Banii pentru care au fost încheiate contractele de împrumut au fost din economiile părinților XXXXX (mama mea), XXXXX (tatăl meu) (confirmarea se anexează). Țin să menționez că economiile pentru contractele încheiate nu au fost doar din pensie, ci au fost acumulate pe tot parcursul vieții părinților. După expirarea termenului contractelor sus-menționate, părinții mei XXXXX și XXXXX, la data de 04.05.2017, au încheiat alte 3 contracte de împrumut:\n• nr. 770/2017 din 04 mai 2017 pe numele XXXXX (mama mea) în sumă de 50 000 lei, care au fost ridicați la 16.05.2018;\n• nr. 771/2017 din 04 mai 2017 pe numele XXXXX (mama mea) în sumă de 100 000 lei, care au fost ridicați la 16.05.2018;\n• nr. 772/2017 din 04 mai 2017 pe numele XXXXX (tatăl meu) în sumă de 100 000 lei, care au fost ridicați la 16.05.2018.\n\nMotivele neindicării în Declarațiile de avere și interese personale a contractelor de împrumut nr. 719/2017 din 16.05.2018, nr. 913/2018 din 17.05.2018, nr. 975/2018 din 12.12.2018 au fost că am socotit că, dacă am declarat veniturile la contractele menționate, contractele de împrumut nu trebuiau declarate. Chiar dacă presupunem că erau declarate contractele menționate, generare de efecte financiare de alt gen nu ar fi avut să efectueze. Țin să menționez că toți banii care au fost folosiți la împrumuturi, inclusiv veniturile de la ele, au fost supuși impozitării. Un alt motiv a fost că o parte din bani, dacă urmărim consecutivitatea contractelor de împrumut, au fost ai părinților, la care nu am avut dreptul moral de a-i declara. Probabil că nu am procedat corect, dar cred că prejudiciu Statului nu am adus „.\n\nȘi în acest caz Inspectorul de integritate a constat încălcarea regimului juridic al declarării averii și intereselor personale.\n\nȘi în privința lui Igor Romaniuc, primar al satului Trifăuți, raionul Soroca, a fost emis un Act de Constatare de către ANI. Potrivit sesizării, Igor Romaniuc, în calitatea sa de primar al satului a încheiat cu SRL „Romanil-Sor”, administrat de fiica sa, contractul de achiziționare a produselor alimentare fără declararea în modul stabilit a conflictelor de interese în care s-a aflat. În răspunsul primarului acesta a menționat că încălcarea a avut loc din „ motive de neștiință, nu a fost declarat până la semnarea contractului sus menționat, dar abia la data de 30.01.2024, după semnarea contractului „.\n\nÎn acest caz s-a constatat încălcarea regimului juridic al conflictelor de interese, manifestată prin nedeclararea în modul stabilit a conflictului de interese, prin care \n\n a admis consumarea conflictului de interese real.\n\nÎn privința lui Vitalie Moraru, ex-director al S.A. „Drumuri-Soroca”, în conținutul sesizării se menționează că acesta era obligat să declare împreună cu membrii familiei declarațiile de avere și interese personale, pentru anii 2017-2021, dar pe site-ul https://portal-declaratii.ani.md/ nu au fost identificate, în timp ce ANI a constatat că „familia deține în proprietate 20 de bunuri imobile, iar în perioada 2015-2022, a dobândit în proprietate 8 bunuri imobile dintre care: un apartament situat XXXXX, 5 terenuri agricole și două terenuri agricole dobândite în baza contractului de schimb”.\n\nÎn răspunsul prezentat de Vitalie Moraru se spune următoarele: \n\n „ 1. La începutul perioadei de control eu și membrii familiei dispuneam de numerar; \n\n 2. Construcția garaj am declarat-o cu numărul de înregistrare XXXXX anexez hotărârea; \n\n 3. Bonul de la XXXXX anexez; \n\n 4. La 31.07.2019 familia s-a deplasat la odihnă cheltuind banii câștigați de la sărbători și \n\n de zile de naștere; \n\n 5. XXXXX a plecat la Moscova – cheltuielile fiind suportate de XXXXX care locuiește la \n\n Moscova; \n\n 6. Suma de zece mii dolari am împrumutat de la soră pentru cheltuieli sau procurări \n\n personale, suma nu a fost restituită până în prezent- ca dovadă a disponibilității \n\n financiare anexez copia înregistrării la fisc RU; \n\n 7. Suma de la XXXXX 15.000 euro am primit cash pentru procurări personale – la moment \n\n suma nu a fost restituită; \n\n 8. Credit 200.000 lei am luat pentru procurarea apartamentului în XXXXX – nu am reușit și \n\n am rambursat creditul la bancă; \n\n 9. SREM MENCI a fost procurat în suma de 10.000 lei din salariu; \n\n 10. MAN XXXXX în sumă de 30.000 lei am procurat din acumulări de salariu; \n\n 11. MAN XXXXX în valoare de 80.000 lei am procurat din banii acumulați până la \n\n începutul perioadei de control în punctul 1 am indicat că dispuneam de numerar; \n\n 12. Casa de locuit am procurat din banii de împrumut declarați în punctele 6 și 7 „.\n\nÎn acesta caz ANI a constatat încălcarea regimului juridic al declarării averii și intereselor personale, exprimată prin includerea unor date incomplete în declarațiile de avere și interese personale, existența unei diferențe substanțiale între avere, venituri și cheltuielile, și deținerea averii cu caracter nejustificat. Cauza a fost transmisă în instanța de judecată competentă spre examinare în vederea dispunerii confiscării averii nejustificate, iar persoana a fost decăzută din dreptul de a exercita o funcție publică sau de demnitate \n\n publică, pe o perioadă de 3 ani, cu înscrierea în Registrul de Stat al persoanelor care au interdicție de a ocupa o funcție publică sau de demnitate publică.\n\nMenționăm că cei patru cetățeni, în virtutea prezumției nevinovăției, au fost informați despre dreptul de a contesta actele la Curtea de Apel Chișinău.",
    "metadata": {
      "original_file": "Observatorul_0215.html"
    }
  },
  {
    "title": "Un minor din raionul Soroca va face 6 ani de pușcărie fiindcă și-a violat propria mamă",
    "content": "Un minor din raionul Soroca, acuzat de comiterea infracțiunilor prevăzute la art. 171 alin. (2) lit. c) din Codul penal, a fost învinuit de viol asupra unui membru de familie.\n\nLa data de 3 septembrie 2023, aproximativ la ora 21:30, a comis un act sexual neconsimțit cu mama sa, folosind violența fizică, profitând de imposibilitatea victimei de a se apăra, deoarece aceasta se afla în stare de ebrietate.\n\nConform raportului de expertiză judiciară nr. 202321D0294 din 15.09.2023, victima a suferit leziuni minore, specifice unui act sexual forțat.\n\nÎn ședință de judecată inculpatul a negat vinovăția, susținând că ”a avut un conflict cu mama sa și a lovit-o. Nu-și mai aduce aminte de la ce a început cearta între ei. A lovit-o cu pumnul în față, i-a aplicat în jur de 4-5 lovituri. Cu ei în casă nu mai era nimeni. Acestea au avut loc pe la ora 21-00, seara. Ambii se aflau în stare de ebrietate. A concretizat, că doar a lovit-o pe mama sa. Alte cazuri de așa gen nu au avut loc. De la loviturile aplicate, pe fața mamei au rămas urme a doua zi.”\n\nDe asemenea, a declarat că nu înțelegea termenii „viol” și „violență” la momentul urmării penale.\n\nFemeia a povestit despre aceste cazuri vecinilor, care au îndemnat-o să depună plângere la Poliție.\n\nInstanța a stabilit că vina minorului este dovedită pe deplin prin probele acumulate și mărturiile audiate. Sentința prevede o pedeapsă de 6 ani și 1 lună de închisoare, cu executarea pedepsei în Centru de detenție pentru minori și tineri, ținându-se cont de circumstanțele atenuante și de personalitatea condamnatului.",
    "metadata": {
      "original_file": "Observatorul_0350.html"
    }
  },
  {
    "title": "„E țara mea, a ta și a lui” – O călătorie prin Republica Moldova / VIDEO",
    "content": "Muzeul de Istorie si Etnografie „Nicolae Bulat” din Soroca a fost scena unui eveniment vibrant, „E țara mea, a ta și a lui”, organizat de grupa 28 a Colegiului „Mihai Eminescu”. Elevii au adus în fața publicului poveștile locurilor natale, transformând muzeul într-un veritabil ghid turistic al Moldovei.\n\nFiecare prezentare a fost o fereastră către tradiții, peisaje și istorie. Obiectele artizanale expuse au adus un plus de culoare și autenticitate, iar publicul a fost activ, punând întrebări și admirând talentul elevilor. Coordonatorii evenimentului au subliniat importanța cunoașterii patrimoniului local, iar atmosfera a fost una de unitate și mândrie națională. „E țara mea, a ta și a lui” a fost, astfel, o sărbătoare a diversității culturale, inspirând tinerii să-și valorifice moștenirea și să o împărtășească cu lumea.\n\nAmintim că pentru a evidenția potențialul turistic al raioanelor Soroca, Drochia și Florești, “Observatorul de Nord” și Colegiul “M. Eminescu” din Soroca și-au unit eforturile într-un proiect finanțat prin intermediul Programului de Granturi Mici al Biroului de Cooperare Elvețiană. În cadrul stagiului de practică, elevii de la specialitatea “Turism” au identificat destinațiile turistice relevante din localitățile raioanelor și au fotografiat și colectat informații și legende de la băștinași. Reportajele pot fi văzute pe acest link – https://observatorul.md/tag/moldova-turistica\n\nReportaj realizat în cadrul studioului pentru tineri MoJo, de la „Observatorul de Nord”, dacă vrei să faci parte din echipa noastră, ne poți scrie AICI . Reporter MoJo: Victoria Zabolotnîi",
    "metadata": {
      "original_file": "Observatorul_0147.html"
    }
  },
  {
    "title": "Utilizarea telefoanelor mobile la școală: Cum este în diasporă?",
    "content": "Potrivit noilor modificări ale Codului Educației din Republica Moldova, utilizarea telefoanelor mobile sau a altor echipamente de comunicații electronice în timpul lecțiilor este interzisă. Aceste dispozitive vor putea fi folosite doar în cazuri excepționale, cum ar fi scopuri educaționale, situații de urgență sau pentru monitorizarea sănătății elevilor cu dizabilități.\n\nPentru a vedea cum se aplică astfel de reguli în alte țări, am discutat cu moldoveni din diasporă care locuiesc în Italia, Germania și Irlanda. Ei ne-au povestit cum este reglementată utilizarea telefoanelor mobile în școlile din aceste state.\n\nElena Cioca: „Am trei copii. Cea mică este la grădiniță, cea mijlocie este în clasa a V-a, iar cea mare este la gimnaziu. Într-adevăr, telefoanele nu sunt permise la școală. Dacă un elev are telefonul la școală în timpul orelor, știu că i se scade nota la purtare. Adică nu poate trece clasa dacă a încălcat mai multe reguli. Însă, dacă avem nevoie sau copilul nu se simte bine, îi transmitem profesoarei, iar aceasta merge și telefonează.\n\nÎn instituție există un telefon, prin care suntem apelați și ni se comunică motivul. Dacă copilul se simte rău sau are nevoie de ceva, suntem chemați să ne prezentăm. Cred că este un lucru bun și mă bucur. Regula este clară: telefoanele nu sunt permise. Dacă cineva vine cu telefonul, cred că devine o problemă. Alți copii văd și se întreabă de ce unii au voie și alții nu. Consider că este normal ca elevii să stea fără telefon în timpul orelor. Este important să fie atenți la lecții și să comunice cu colegii și profesorii, să fie mai prietenoși”.\n\nSnejana Șoimu: „Telefonul este strict interzis copiilor până în clasa a V-a inclusiv. Începând cu clasa a VI-a, utilizarea telefonului este permisă doar în mod silențios, iar acesta poate fi folosit după ore pentru a anunța părinții, de exemplu, că lecțiile s-au terminat. Din clasa a IX-a, regulile devin mai flexibile, iar utilizarea telefonului este permisă în condiții mai lejere”.\n\nAna Badea: „Regulile sunt stricte în timpul orelor, iar telefonul este strict interzis copiilor până în clasa a IV-a. Începând cu clasa a V-a, dacă elevul are nevoie neapărat de telefon, acesta poate fi permis doar pe baza unei cereri scrise din partea părintelui. Băiatul meu a primit telefonul abia în clasa a V-a, deoarece avea nevoie de el pentru școală. Totuși, de atunci îl folosește limitat și nu îl are mereu la el”.\n\nCristina Marjinean: „Mă numesc Cristina, noi suntem stabiliți în Irlanda de 6 ani și avem doi copii. Băiatul nostru a terminat liceul și acum este student, iar fiica mea este în clasa a VI-a la școala primară.\n\nLa noi nu este permis telefonul în incinta școlii. La școala primară, dacă un elev este găsit cu telefonul, acesta este dus la director, iar părintele este sunat pentru a veni să îl ridice. La liceu, telefoanele sunt permise, dar nu în timpul orelor, ci doar în pauze. Dacă un elev are nevoie să folosească telefonul la liceu, trebuie să ceară permisiunea și să iasă pe hol pentru a vorbi.\n\nEu am urmat un an de studii la colegiu, unde, de asemenea, nu este permisă utilizarea telefonului, cu excepția cazurilor urgente. În astfel de situații, trebuie să ceri voie și să ieși din sala de studiu. Sunt de acord că telefonul distrage atenția copilului, fie că este vorba de un mesaj sau un apel telefonic. Dacă noi, părinții, avem nevoie să vorbim cu copilul sau să îl învoim, sunăm la direcția școlii, iar copilul este chemat în anticameră, la secretariat. Acestea sunt regulile la noi, în Irlanda”.\n\nNatalia Psenicinii: „ În Irlanda, copiii încep școala primară (primary school) de la vârsta de 5 ani, începând cu primii doi ani de pregătire numiți junior infants. Apoi, continuă până în clasa a VI-a, care corespunde sistemului nostru educațional.\n\nÎn școala primară, telefoanele sunt absolut interzise. Doar în cazuri excepționale, cum a fost și situația mea. Noi locuim într-un bloc de apartamente care are o poartă de acces, iar pentru a intra în curte și a ajunge acasă, copilul trebuie să sune la poartă. În acest caz, am mers la școală și am depus o cerere pentru a i se permite lui Alexandru să aibă telefonul la el. Școala mi-a aprobat cererea, dar cu o condiție: telefonul trebuie să fie complet închis pe durata programului școlar, nu doar pe modul silențios. Alexandru are voie să-l pornească doar după ce iese pe poarta școlii, deoarece are nevoie de el pentru accesul acasă. Astfel de excepții sunt rare și aprobate doar în situații bine justificate, cum ar fi necesitatea de a ține legătura cu părinții. În prezent, Alexandru este la colegiu, care începe din clasa a VII-a. Aici, telefoanele sunt permise, dar există reguli stricte. În momentul în care elevii intră în clasă, trebuie să-și lase telefonul într-un panou special cu buzunare, unde fiecare își depozitează dispozitivul. Este obligatoriu ca telefonul să fie pe modul silențios, nu neapărat închis, deși mi se pare că nici nu sună deloc. Elevii își pot recupera telefoanele la sfârșitul orelor, sub supravegherea profesorului. În timpul zilei, au doar două pauze în care le pot folosi: una de 15 minute și alta de 30 de minute. În restul timpului, accesul la telefon nu este permis. Aceasta este politica adoptată în școlile de aici în ceea ce privește utilizarea telefoanelor – ele nu sunt permise în timpul orelor, iar regulile sunt respectate cu strictețe”.\n\nAstfel, putem observa că și în alte țări se aplică restricții clare privind utilizarea telefoanelor mobile în timpul orelor, dar există și anumite excepții în funcție de vârsta elevilor și de necesitatea utilizării acestor dispozitive.",
    "metadata": {
      "original_file": "Observatorul_0002.html"
    }
  },
  {
    "title": "Acțiuni de salubrizare în satul Stoicani/VIDEO",
    "content": "Locuitorii satului Stoicani, la solicitarea primăriei, în persoana primarului Angela Micolenco, au dat startul unei acțiuni remarcabile: o zi dedicată curățeniei generale.\n\nAngela Micolenco, primar: ,,Satul Stoicani este organizat, mobilizat, iar locuitorii sunt prezenți la petrecerea zilei de curățenie, de a face ordine la intrare în localitate. Aduc un mare mulțumesc tuturor care participă la moment la evacuarea gunoiului care s-a acumulat pe marginea drumului”.\n\nElevii din gimnaziul Stoicani, împreună cu profesorii lor, au participat cu mândrie și determinare la acțiunea de curățenie. Aceștia au demonstrat că nu sunt indiferenți față de mediul în care trăiesc.\n\nAlina Guțu, director adjunct pe instruire Gimnaziul Stoicani: ,,IP Gimnaziul Stoicani totdeauna a fost receptivă la toate solicitările din partea primăriei, mai ales acum când s-a dat start ,,O zi dedicăm satului”, adică evacuării gunoiului. Noi totdeauna am arătat că facem parte dintr-un sat curat, un sat prosper. Mulțumim elevilor că sunt receptivi și au sărit în ajutor, părinților care au fost înțelegători să ne ofere ziua respectivă”.\n\nLa fel și oamenii s-au mobilizat rapid pentru a face din satul lor un loc mai curat și mai frumos.\n\nAla Crudu, locuitoare: ,,Am crezut că lumea o să fie mai puțin receptivă, dar se vede că în Stoicani trăiesc oameni gospodari, cu suflet, care iubesc curățenia, binele și frumosul. S-a adunat o echipă întreagă de bărbați, femei harnici și dornici de a munci după o iarnă grea. Vrem să întîlnim o primăvară frumoasă și curată”.\n\nPe lângă curățenie, acțiunea a avut și un rol educativ. Locuitorii, mai ales cei mici, au înțeles importanța menținerii mediului înconjurător și au dorit, după spusele lor ,,să se joace pe un stadion curat”, au conștientizat importanța curățeniei. De asemenea, s-a subliniat și importanța solidarității și a lucrului în echipă pentru binele comun.",
    "metadata": {
      "original_file": "Observatorul_0452.html"
    }
  },
  {
    "title": "Vremea în Soroca: Prognoza meteo pentru sâmbătă, 15 iunie 2024",
    "content": "După câteva zile în care au fost emise multiple avertizări de instabilitate atmosferică, meteorologii anunță că în următoarele zile precipitațiile vor înceta, iar temperaturile vor crește semnificativ.\n\nAstăzi, la Soroca, sunt posibile ploi slabe. Sâmbătă, pe parcursul zilei, temperata maximă a zilei va ajunge până la 22 de grade Celsius, iar cele nocturne vor atinge 14 grade Celsius, a comunicat Serviciul Hidrometeorologic de Stat (SHS).",
    "metadata": {
      "original_file": "Observatorul_0281.html"
    }
  },
  {
    "title": "Veaceslav Platon nu e dat în căutare. Explicația Ministerului Justiției",
    "content": "Oligarhul fugar, Veaceslav Platon, nu se află anunțat în căutare, respectiv, nu poate fi extrădat. O spune ministra Justiției, Viorica Mihailov-Moraru, întrebată astăzi de jurnaliști de ce Platon nu a fost reținut când și-a făcut apariția la o secție de votare din Londra. În Moldova, el este învinuit în mai multe cauze penale, transmite tv8.md\n\n„Noi nu am primit careva solicitare în acest sens. Cunosc că domnul respectiv se află în examinare pe anumite cauze penale însă noi nu avem în ziua de astăzi o hotărâre judecătorească definitivă pentru ca acesta să fie reținut. Dacă ne aducem aminte, anterior, dumnealui a fost dat în căutare, însă nu a fost acceptată cererea. Ministerul se ocupă de solicitarea extrădării persoanelor atunci când este o hotărârea judecătorească de condamnare sau darea în căutare. Răspuns concret la întrebarea dumneavoastră vă poate oferi Procuratura Generală”.\n\nUltima dată, Platon a fost observat în ziua alegerilor, la o secție de votare din Londra, unde a fost huiduit de conaționali și s-a iscat un conflict. L-a aplanat poliția, care a intervenit. Deocamdată, nu se cunoaște dacă acesta a reușit să voteze sau nu.\n\n„De ce Ambasada nu a întreprins acțiuni pentru a-l reține? – Ambasada nu are asemenea atribuții, cât privește dreptul de vot nu am clarificat încă. Am văzut și noi cum a fost huiduit de cetățenii de bună-credință, i-au spus tot ce cred despre el, dar despre exercitarea dreptului la vot nu am confirmarea că a participat sau nu”.\n\nAnterior, șefa Procuraturii Anticorupție, Veronica Dragalin, a declarat la TV8 că procedura de extrădare a acestuia va fi îngreunată, întrucât controversatul om de afaceri solicitase azil politic în Marea Britanie, iar claritate va fi doar după ce autoritățile de la Londra se vor expune pe marginea cererii lui.",
    "metadata": {
      "original_file": "Observatorul_0110.html"
    }
  },
  {
    "title": "Penitenciarul nr. 6 din Soroca: 74 de ani de profesionalism și dedicație / GALERIE FOTO",
    "content": "La data de 06.04.2024, Penitenciarul nr. 6 din municipiul Soroca a sărbătorit pentru prima dată „Ziua aniversară a instituției” – cei 74 de ani de activitate. Ziua a fost instituită prin ordinul directorului Administrației Naționale a Penitenciarelor, Anatolie FALCA, emis în baza ordinului Ministerului Afacerilor Interne al Uniunii Republicilor Sovietice Socialiste, prin care a fost fondată Închisoarea nr. 4 din Soroca, pentru detenția persoanelor masculine, feminine și a minorilor de ambele genuri.\n\nPrin ordinul Ministerului Justiției, instituției i s-a atribuit denumirea de Penitenciarul nr. 6 din Soroca, care până în prezent își exercită funcțiile de penitenciar de tip închis, pentru detenția persoanelor majore de gen masculin, dispune de conturi trezoreriale și ștampilă cu stema de stat.\n\n„Începând cu 16 mai 2018, în temeiul Legii 300/2017 și altor acte legislative și normative, prin ordinul Administrației Naționale a Penitenciarelor, a fost aprobat „Regulamentul de organizare și funcționare a Penitenciarului nr. 6 din Soroca în cadrul Administrației Naționale a Penitenciarelor. În temeiul legii noi a fost formată o nouă echipă de conducere a penitenciarului și un nou statut de personal. Suplimentar, în penitenciar au fost create: un sector izolator de urmărire penală, un sector de tip semiînchis și un sector de tip deschis. În contextul cerințelor moderne, activitatea penitenciarului este asigurată de funcționari publici cu statut special, destoinici și capabili de a demonstra că ei sunt forța motrică ce mișcă lucrurile spre bine. Angajații instituției își desfășoară activitatea, devenind mai puternici și mai profesioniști, ridicând prestigiul profesiei pentru care au dat jurământ de credință și făcând din ea un motiv de mândrie, sub conducerea domnului director: Viorel Țîmbaliuc și a directorilor adjuncți: Ion Ciobanu și Dumitru Porcescu”, a relatat Doina Grossu, șefa serviciului resurse umane de la Penitenciarul nr. 6 din Soroca.\n\nPenitenciarul din Soroca a sărbătorit 74 de ani de la fondare / VIDEO",
    "metadata": {
      "original_file": "Observatorul_0405.html"
    }
  },
  {
    "title": "De 15 ani Soroca are (iarăși) Teatru: suntem invitați la o serată aniversară, spectacole și alte evenimente",
    "content": "Acum 15 ani în Soroca a fost creat Teatrul „Veniamin Apostol”, gândit și condus de scriitorul Petre Popa. Astfel în luna decembrie avem un frumos prilej pentru a prețui acest prieten devotat, care a devenit în scurt timp o piesă de rezistență în cultura soroceană.\n\nPe parcursul acestei luni vom avea parte de spectacole, întâlniri speciale cu personalități din lumea Teatrală, expoziția lucrărilor de pictură ale elevilor de la Colegiul de Artă „Nicolae Botgros”, iar cireașa de pe tortă va fi, probabil, serata aniversară „Umbre și Lumini” din 8 decembrie, ora 14:00.\n\nUrmăriți afișele Teatrului , și alegeți cea mai efectivă metodă de încălzire a sufletului în plină iarnă – spectacolele.",
    "metadata": {
      "original_file": "Observatorul_0055.html"
    }
  },
  {
    "title": "Sugestii de la fotografii soroceni: 20 locații de poveste pentru ședințe foto / GALERIE FOTO",
    "content": "Soroca, orașul situat pe malul bătrânului Nistrului, nu este doar un loc încărcat de istorie, ci și un cadru perfect pentru ședințe foto memorabile. Am discutat cu câțiva fotografi locali pentru a descoperi cele mai bune locații din oraș și raion pentru a captura imagini spectaculoase. Iată ce am aflat de la experții în fotografie din Soroca.\n\nVadim Șterbate, fotograf: ” Noi avem locuri superbe în preajmă, atât în oraș, cât și în satele noastre, foarte bune ca locații pentru ședințe foto. Iată câteva care-mi plac mult și unde merg uneori pentru ședințe foto, în special de cuplu sau de familie.\n• Cremenciug – Stânca de deasupra satului căreia localnicii îi spun Țiglău, este superbă pentru ședințe foto, mai ales la răsărit sau apus. Acolo ai o atmosferă similară cu cea montană și este la doar 35 de kilometri de oraș.\n• Vărăncău – Meandrele Nistrului și stânca de deasupra fluviului prezintă o locație deosebită. Paleta de culori ale aflorimentului de acolo, fac zona frumoasă pentru fotografii în orice anotimp. Le fel de frumos este și la Cerlina, mai ales că satele sunt relativ apropiate.\n• Defileul Bechir – zona din preajma peșterii rupestre, pârâul, pietroaiele răsfirate și cascada cea mică de acolo, reprezintă o locație sălbatică așezată la o zvârlitură de băț de oraș. Dacă de obicei în celelalte locații recomand să facem ședințe foto la apus sau răsărit, ori pe timp noros, aici poți face fotografii și la miezul zilei, căci copacii din preajmă țin umbră.\n• Zona Colegiului „Mihai Eminescu” din Soroca – Parcul Mihai Eminescu și cele două clădiri vechi ale colegiului din preajmă, arată bine ca fondal pentru ședințe foto personale sau de cuplu. În special dacă este o ședință foto cu elemente retro sau clasice.\n• Cetatea Soroca – atunci când este vorba de o tematică cu elemente istorice sau în stil național, atunci fortăreața medievală este foarte bună. Inclusiv la nunți, majoritatea fotografilor, o punem ca locație tradițională pentru astfel de fotografii.\n\nÎn cazul nostru contează cel mai mult emoțiile din fotografii, deja locația este doar complementară.”.\n\nAlexandru Maznic, fotograf: ” Din propria experiență, câteva locuri deosebite pentru proiecte, fotografii și alte activități sunt:\n• Zăvoiul Nistrului – recomand acest loc în special la apus.\n• Parcul cu pini – acest parc se află la ultima stație a microbuzului 2/4, este un loc liniștit și pitoresc, perfect pentru fotografii de nuntă și sedințe foto de familie cu vedere panomarică a orașului.\n• Berăria Rockscor – o locație excelentă din toate punctele de vedere, potrivită atât pentru fotografii de familie, cât și pentru evenimente precum nunți.\n• Stejarul lui Ștefan – este o destinație minunată, în special când teritoriul este liber. Recomand să vizitați acest loc tot la apus.\n\nAcestea sunt locuri pe care le recomand cu căldură pentru diverse proiecte și activități.”.\n\nNicolai Cebotari, fotograf: ” Aș sugera două locuri destul de simpatice pentru ședințe foto\n\n,,La pini” ( unde se întoarce 2/4 , pe drumul care duce spre Lumânarea Recunoștinței), de-acolo se deschide o panoramă impresionantă spre orașul nostru, plus avem și o mini pădure, sau parc cu mulți pini și iarbă verde, de obicei e și o lumină destul de ok pentru fotografii reușite. Un minus mare este faptul că e foarte murdar, nevalorificat și neîngrijit din păcate.\n\nUn alt loc ar fi în apropierea bazei de odihnă ,,Zăvoiul Nistrului” cu un landșaft mai deosebit de ceea ce întâlnim în oraș. Malul Nistrului, diverși copaci, un câmp imens îngrijit cu scârte de fân… prin alte cuvinte, unde nu ai întoarce capul ai un peisaj plăcut care dă bine în fotografie. Dar totuși, până la urmă nu este importantă doar locația, ci pe cine și cum fotografiezi.”.\n\nLudmila Talmazan, fotograf: ” Soroca are multe locații deosebite, dar cel mai important aspect pentru o sesiune fotografică reușită, este dispoziția celor implicați, atât a fotografului cât și a persoanei fotografiate. Cu o stare sufletească bună poți face fotografii frumoase oriunde. Depinde de personalitate și ce își dorește omul. Dacă ar fi să recomand, totuși, câteva locuri mai exacte și mai puțin folosite în acest scop, eu aș propune dintre edificii, Teatrul „Veniamin Apostol”, pentru o atmosferă deosebită, de artă, precum și alte locuri – muzeul proaspăt renovat – o clădire istorică cu coloane la intrare, e casa avocatul Joseph Bezalevich Gendler, văzută pe multe cărți poștale de epocă, precum și altele. Cât privește peisajele, în Soroca sunt multe piscuri cu priveliști minunate. Făcând o paranteză aici, vreau să menționez impresia doamnei Olivia Cristina Sima, redactor la Radio Romania International, care a vizitat duminica trecută orașul. Spunea că Soroca are peisaje de Italia și de Grecia. Așadar, e greu să nu găsești locații fotografice aici. Îmi plac și locurile de pe cheiul Nistrului, unde sunt multe trepte spre apă, în regiunea fabricii de tricotate, aș alege piscul de pe care se coboară la plajă și de unde se vede frumos cetatea, dar și marginea păduricii de salcâmi de pe dealul Sorocii, spre care duce cărarea de la fosta clădire a Zemstvei. Înainte de alege, e bine să se determine o temă, celelalte se găsesc mai ușor. Vrei un spațiu mai modern, poți alege o cafenea cu lumini interesante sau un fundal cum ar fi clădirea proaspăt renovată a incubatorului de Afaceri, te duce imediat cu gândul în Manhattan sau Toronto.”.\n\nMihai Morari, fotograf: ” Sunt multe locuri, cum ar fi Popasul îngerilor, parcul Mihai Eminescu, parcul de lângă Hidroinpex nou construit și lângă Lumânarea Recunoștinței este o câmpie destul de deschisă unde mai sunt și căprioare sălbatice câteodată.”.\n\nAșadar, Soroca și împrejurimile sale sunt pline de locuri minunate pentru ședințe foto, de la Cetatea istorică și peisaje naturale impresionante, până la sate pitorești. Unii fotografi locali ne-au împărtășit câteva dintre cele mai frumoase locații, oferind o sursă de inspirație pentru toți.",
    "metadata": {
      "original_file": "Observatorul_0239.html"
    }
  },
  {
    "title": "Liceul Teoretic „Petru Rareș” va avea un post de radio: iată ce detalii am aflat despre el / VIDEO",
    "content": "fondat la 3.11.1998, înregistrat la Camera Înregistrărilor de Stat, membru al Asociaţiei Presei Independente afiliate WAN (Organizaţiei Internaţionale a Ziarelor) din anul 1999, este primul ziar din câmpia Sorocii, care este inclus în Catalogul ÎS \"Poşta Moldovei\", apare în limba română",
    "metadata": {
      "original_file": "Observatorul_0393.html"
    }
  },
  {
    "title": "Veronica Damaschin: „De fiecare dată când încep să țes, mă liniștesc…” / VIDEO",
    "content": "La Muzeul de Istorie și Etnografie „Nicolae Bulat” din Soroca a avut loc recent expoziția „Prosoape tradiționale din zona Sorocii” organizată de meșterița Veronica Damaschin din satul Rublenița. Evenimentul a atras numeroși vizitatori interesați de arta tradițională, punând în prim-plan frumusețea și valoarea culturală a prosoapelor țesute manual.\n\nDoamna Damaschin a expus o colecție bogată de prosoape, printre acestea se numără atât lucrări mai vechi, cu o istorie de aproape 30 de ani, cât și piese mai recente, create în spiritul tradiției, dar adaptate nevoilor contemporane. Veronica a povestit despre legătura sa personală cu acest meșteșug, menționând că dragostea pentru țesut a început în satul natal Cureșnița, unde covoarele erau parte integrantă din cultura locală. După căsătorie, în satul Rublenița, a învățat să țese prosoape, îndrumată de regretatul său soț, provenit dintr-o familie în care acest meșteșug era transmis din generație în generație.\n\n„Am în colecție foarte multe prosoape, fiecare având o semnificație aparte. Sunt prosoape cu ornamente tradiționale, cum ar fi brâul, trandafirul, roata morii sau poama. Aceste elemente sunt mai mult decât simple decorațiuni – ele reprezintă simboluri vechi, ce aduc un omagiu rădăcinilor noastre culturale”, ne-a spus meșterul popular, Veronica Damaschin .\n\nExpoziția a subliniat, de asemenea, importanța pe care o au aceste prosoape în diferite momente ale vieții: de la naștere și botez până la nunți și momentele de despărțire. „Prosoapele sunt cerute de românii din diaspora, care le folosesc pentru a recrea un colț de acasă în străinătate”, a adăugat Veronica .\n\nÎn arta sa, meșterița pune un accent deosebit pe autenticitate și continuitate. A vorbit cu drag despre nepoțica ei, care deja cunoaște secretele țesutului și participă activ în acest proces, promițând astfel că tradiția va fi dusă mai departe. „Este o artă frumoasă și, de fiecare dată când încep să țes, mă liniștesc, regăsind echilibrul interior”.",
    "metadata": {
      "original_file": "Observatorul_0106.html"
    }
  },
  {
    "title": "Șoferi, atenție la volan! Două Dacii s-au ciocnit aseară în dealul Sorocii",
    "content": "fondat la 3.11.1998, înregistrat la Camera Înregistrărilor de Stat, membru al Asociaţiei Presei Independente afiliate WAN (Organizaţiei Internaţionale a Ziarelor) din anul 1999, este primul ziar din câmpia Sorocii, care este inclus în Catalogul ÎS \"Poşta Moldovei\", apare în limba română",
    "metadata": {
      "original_file": "Observatorul_0043.html"
    }
  },
  {
    "title": "Vremea la Soroca: prognoza meteo pentru vineri, 5 aprilie 2024",
    "content": "Pentru ziua de azi, vineri, 5 aprilie, meteorologii anunță valori termice în ușoară creștere față de ziua de ieri. \n\n\n\nCerul va fi variabil, vântul va sufla slab. Temperatura maximă în timpul zilei va atinge +19°C, iar temperatura minimă în timpul nopții +7°C.",
    "metadata": {
      "original_file": "Observatorul_0413.html"
    }
  },
  {
    "title": "Sorocenii sunt invitați mâine la inaugurarea „Scuarului American”",
    "content": "Autoritățile Publice Locale invită cetățenii la inaugurarea scuarului de pe strada Vasile Stroescu, botezat de unii soroceni „american”, fiindcă a fost finanțat, în mare parte, din banii cetățenilor Statelor Unite ale Americii. Evenimentul de deschidere va avea loc luni, 22 aprilie, la ora 13:30.\n\nPrintre activitățile planificate sunt tradiționala tăiere a panglicii, o expoziție de pictură dedicată Zilei mondiale a Pământului, realizată de elevii Colegiului de Arte „Nicolae Botgros” din Soroca și un mic program artistic. Scuarul este realizat cu suportul Programului „Comunitatea Mea”, finanţat de Guvernul American/USAID Moldova şi implementat de IREX în parteneriat cu primăria municipiului Soroca. Amintim că în toamna anului 2020 municipiul Soroca a fost inclus în programul “Comunitatea Mea” finanțat de SUA, alături de alte 29 de sate și orașe din Republica Moldova. Crearea scuarului a prevăzut amenajare teritoriului pe o suprafață totală de 6.682 m pătrați, pavarea și instalarea bordurilor pe alei, instalarea a 26 de stâlpi de iluminat, a 18 bănci și 18 coșuri de gunoi, plantarea ierbii pe o suprafață de 4.381 m pătrați. Valoarea totală a proiectului este de 100 mii de dolari USD, dintre care 70 mii dolari sunt contribuția USAID.\n\nMenționăm că programul Comunitatea Mea este unul emblematic al Agenției Statelor Unite pentru Dezvoltare Internațională (USAID) în domeniul guvernării locale, implementat în Republica Moldova de organizația internațională IREX. Programul are menirea de a acorda suport autorităților publice locale în a deveni mai eficiente, transparente și responsabile față de cetățeni. În prezent, Programul Comunitatea Mea colaborează cu 123 de primării și localități din întreaga țară, care beneficiază de instruiri și asistență tehnică pentru îmbunătățirea serviciilor publice locale, implicarea cetățenilor în guvernarea locală și implementarea instrumentelor de creștere a veniturilor locale.",
    "metadata": {
      "original_file": "Observatorul_0385.html"
    }
  },
  {
    "title": "Sorocenii au răspuns cu generozitate la apelul de caritate pentru Andreea Ursu / VIDEO",
    "content": "Astăzi parcul ”Grigore Vieru” din orașul Soroca a găzdui un eveniment marcat de solidaritate și generozitate. Începând cu ora 12.00 maturi și copii s-au adunat pentru a susține o cauză nobilă: strângerea de fonduri pentru Andreea Ursu din Racovăț, o tânără care se luptă cu o boală gravă și are nevoie urgentă de un tratament costisitor.\n\nReportaj video realizat în cadrul studioului pentru tineri MoJo, de la „Observatorul de Nord”, dacă vrei să faci parte din echipa noastră, ne poți scrie AICI .",
    "metadata": {
      "original_file": "Observatorul_0501.html"
    }
  },
  {
    "title": "Cum a trecut Petru I Nistrul la Soroca?",
    "content": "“ Moldova era cârmuită atunci de principile Cantemir… \n\n care reunea talentele grecilor vechi, ştiinţa literelor şi armelor ”. \n\n Voltaire, Historie de Charles XII\n\nDimitrie Cantemir, acest vlăstar de răzeşi moldoveni, născut acum 325 de ani şi precedat de părintele şi fratele său în scaunul domnesc al lui Ştefan cel Mare, s-a ilustrat prin remarcabila sete de cultură şi învăţătură, prin vastele cunoştinţe acumulate în cele mai diverse domenii: istorie, filozofie, logică, geografie, filologie, orientalistică, muzică, prin operele pentru care întreaga lume ştiinţifică europeană i-a recunoscut meritele.\n\nDar mai înainte de toate pentru noi, cei de astăzi, care facem primii paşi în cunoaşterea istoriei reale a neamului nostru, apar în toată măreţia lor dragostea de ţară şi dăruirea de sine, dovedite în lupta pe plan politic şi pe tărâmul ideilor pentru recunoaşterea drepturilor istorice, inalienabile ale popoului nostru.\n\nEdictul despre numirea lui Tolstoi ambasador la Istambul datează cu 2 aprilie 1702. Peste 12 zile a avut loc audienţa lui Petru Andreevici cu ţarul. Petru I posibil că printre altele discuţii încă odată i-a amintit de principala lui misie – pacea cu sultanul turc. Ambasada a părăsit Moscova la 22 mai 1702, şi fără mare grabă într-o lună a ajuns la Kiev. De acolo ambasada s-a îndreptat spre Cetatea Soroca, mergând şi mai încet. Tolstoi spera, că turcii anunţaţi preliminar se vor pregăti de sosirea lui întâmpinându-l la hotar. Dar, ce confuz, ambasada care a ajunsese la Ţichinăuca, n-a fost întâmpinată de pristavul turc, ce trebuia să-i însoţească la Istambul. În loc de pristavul turc Tolstoi a fost întâmpinat de oamenii domnitorului moldav. Instrucţia prevedea aşa cazus şi conform ei ambasadorul trebuia să aştepte la hotar până când nu va veni pristavul turc, doar Tolstoi se îndrepta “către măria sa sultanul şi nu către domnitorul voloh”.\n\nPosibil că Tolstoi ar fi stat săptămâni întregi la Nistru, sub arşiţa arzătoare a lunii lui cuptor, dacă n-ar fi avut întâlnire cu pârcălabul cetăţii. El l-a rugat pe ambasador să refuze considerentele prestigioase de a fi însoţit de pristav, fiindcă sultanul turc a interzis osmanilor lui intrare pe pământul Moldovei unde ei pricinuiau multe năpaste populaţiei băştinaşe Tolstoi s-a hotărât să-şi continue călătoria fără de însoţitorul turc. Călătorind pe teritoriul principatului el a fost surprins de sărăcia ce domnea pretutindeni. La Iaşi a fost primit de domnitor. La 10 august ambasada rusă a trecut Dunărea de unde au şi fost conduşi de pristavii turci. Ei de nenumărate ori şi-au cerut iertare că n-au dovedit să-l întâmpine la Soroca.\n\nOdată cu declaraţia de război Petru Andreevici Tolstoi va fi Închis în închisoarea celor şapte turnuri – Edicula, unde a petrecut ca ostatic anii 1711-1713.\n\nÎn noiembrie 1710 Turcia declară război Rusiei. La 23 decembrie ţarul Petru ordonă forţelor militare aflate în Ţările Baltice să se îndrepte spre sud. Şeremetev se mai afla un timp la Riga, fiind preocupat de pregătirea proviantului pentru 7000 de ostaşi din garnizoana oraşului. Armata rusă în acest timp se mişca spre hotarele de sud ale Rusiei fără de feldmareşal. Mărturii despre mişcarea spre sud a armatei ruse nu s-au păstrat, dar în schimb s-a păstrat “Jurnalul militar de campanie” a lui Şeremetev în care zi de zi se înscriau toate deplasările feldmareşalului rus.\n\nPlecând din Riga în ianuarie armata rusă s-a folosit posibil de sănii. Şeremetev care a plecat din Riga mai târziu la 11 februarie 1711 a fost nevoit să folosească pe larg atât careta cît şi luntrea, cauza fiind sosirea prea devreme a primăverii, cu o revărsare a apelor. Convoiul lui Şeremtev se mişca mai mult pe alături cu drumul desfundat, pe ţelină, mai ales noaptea când pământul îngheţa uşor. La sfârşitul lui februarie jurnalul militar de campanie era împestriţat de aşa însemnări ca “Velicaia teplota i sneg i dojdi (Foarte cald şi zăpadă şi ploaie).\n\nŢarul Petru insista mereu la mişcare cît mai rapidă spre Nistru. Toate rezoluţiile lui Petru pe marginile rapoartelor lui Şeremtev semnalau “De ajuns la timp”. Necâtînd la insistenţa ţarului sorocul sosirii armatei ruse la Nistru (20 mai) n-a fost îndeplinit. Armata forţează râul la Raşcu la 30 mai. Ca rezultat s-a întâmplat ceea de ce se neliniştea mai mult ţarul rus – turcii trecuseră Dunărea şi acum se îndreptau în întâmpinarea armatei ruse.\n\nPlanul lui Petru de a ajunge la Dunăre înaintea turcilor a eşuat. Cine-i de vină? S-ar putea de găsit multe explicaţii şi chiar vinovaţii. Şi totuşi…\n\nDespre greutăţile întâmpinate de feldmareşalul Şeremetev, însoţit de un detaşament de draguni s-a spus mai sus. Greutăţile întâmpinate de armata rusă, cu un convoi foarte încărcat s-au dublat, chiar s-au triplat dacă nu şi mai mult.\n\nCam în aceeaşi situaţie dificilă a fost şi convoiul ţarului Petru în lunile aprilie-mai 1711.\n\nÎn documentele din primăvara 1711 cel mai des se întrebuinţa cuvântul “repede”. Iar în corespondenţa ţarului cu Şeremetev şi a generalelor între ei, cel mai des se foloseau cuvintele “proviant”, “Pâine”, “carne”.\n\nArmata lui Şeremetev suferea mult din cauza lipsei de proviant. La începutul lui iunie el scria ţarului: “Din cauza lipsei de pâine am început să mâncăm carne… De asemenea avem mare scârbă că nu avem putinţa de găsit pâine, fiindcă regiunea aceasta este foarte pusteită. Sperau ruşii la ajutorul lui Dimitrie Cantemir, dar nici el nu avea pâine, îndestulând armata rusă numai cu carne. Foarte mult suferea din cauza foamei unităţile militare ale generalului Allart. Petru îl înştiinţa pe Şeremetev: “… de cinci zile nici pâine, nici carne… Fiţi buni şi ne comunicaţi real: când vom ajunge la voi, vor avea soldaţii ce mânca?\n\nLa 17 iunie generalul Allart, împreună cu generalul Enzberg şi câteva sute de cazaci plecară de la Soroca spre Prut.\n\nDupă forţarea Nistrului la Raşcu la 30 mai corpul de armată a lui Şeremetev a luat calea spre Prut. În timp ce ei înaintau spre Iaşi “s-au ridicat toţi orheenii, sorocenii si lapuşnenii de au venit cu dînsul pân-au trecut Prutul”.\n\nDeseori trecerea armatelor ruse peste Nistru în ţinutul Sorocii era îngreunată de atacurile inamice. La Raşcu un detaşament turcesc a încercat să dea foc podului, dar au fost respinşi de dragunii ruşi. Tot acolo lângă schelele podului se apărau de turci “ţăranii moldoveni în număr de vre-o 500 de oameni”.\n\nUn ofiţer rus îi raportează lui Petru I că de Soroca s-au apropiat 500 de turci şi poloneji (din părtaşii fostului rege polon Stanislav Leşcinschi), care “vroiau să-şi lase a lor garnizoană acolo, dar pârcălabul şi reprezentantul domnitorului voloh s-a închis în cetate cu câţiva ţărani şi i-a împiedicat pe turci să între…” Pârcălab de Soroca era atunci Semion Afendic. Curând după aceasta la 27 mai în cetate a întrat o garnizoană rusă sub conducerea căpitanului Mavrin, care a luat sub controlul ei trecătoarea Soroca-Ţichinăuca.\n\nLa începutul lui iunie la Soroca este construit un pod peste care trec diviziile ruse. Trupele militare au fost plasate în apropierea cetăţii. În cetate ruşii au găsit săbii, multă pulbere şi… puţine alimente. În jurul cetăţii au început să se facă unele lucrări de întăritură. La 17 iunie trece peste Nistru ţarul Petru cu garda sa şi cu diviziile lui Repnin şi Weyde. Divizia lui Repnin (4000 oameni) urma să termine lucrările suplimentare de întărire a cetăţii şi să aştepte venirea proviziilor din Polonia.\n\nLa 18 iunie Petru se află la Soroca de unde merge la Căinar de acolo este însoţit de generalul Allart cu 2 divizii spre Iaşi. La 23 iunie el soseşte la Ţuţora, iar mai apoi merge la Iaşi.\n\nLa Soroca Petru “au lăsat acolo o samă ce era bolnavi, iar cu cei ce era mai tare au venit dreptu preste cîmpu la Prut…” Aflîn-du-se la Soroca Petru scrie “lui Dumitru Galenici să răpadă 4000 saci cu pâine, cu căruţă din Chiov, să de oştii cei bolnave de la Soroca şi să răpadă o samă de căruţă şi aice în Iaşi, după dânsul”. Porunca ţarului a fost îndeplinită. La Soroca sosesc o samă de căruţe cu mult aşteptată pâine.\n\nLipsa pâinii nu a fost unica încercare ce i-a fost dată să sufere armatei lui Şeremetev. Însemnările lui din “jurnalul militar de campanie” este pestriţat cu însemnările de felul “zelo jarchii deni” (zi foarte caldă).\n\nArşiţa a ars toată iarba, lăsând caii fără de hrană. Ceea ce n-a dovedit să facă arşiţa de vară a făcut-o lăcusta. Ca rezultat – caii piereau îngreunând mişcarea înainte. În afară de aceasta în rândul ostaşilor se simţea acut lipsa apei de băut, iar cea care era “foarte rea: că nu numai oamenii, ci şi caii n-o putea bea şi că multe animale şi câinii bând au murit îndată”.\n\nUnul din martorii oculari ai companii lui Petru I la Prut a fost Just Juel, sol al Danemarcei la ţarul Petru din 1709 la 1711. Jurnalul acestui vice-amiral cuprinde un şir de mărturii referitoare la evenimentele din 1711 în Moldova.\n\nJust Juel după cuvintele lui Petru descrie un tablou ce rămâne de neuitat: “Ţarul mi-a transmis, că singur a văzut cum la soldaţi din cauza setei din nas, din ochi şi urechi le curgea sânge, cum mulţi din ei, ajungând la apă îşi potoleau setea şi mureau, cum alţii suferind de sete şi foamete îşi puneau capăt zilelor”.\n\nDimitrie Cantemir, însoţit de boieri, preoţime şi gloată l-a întâmpinat pe Petru în afara oraşului Iaşi. După unirea cu armata rusă a fost semnat tratatul ruso-moldovenesc de alianţă.\n\nComandantul rus de Iaşi aduna informaţii despre înaintarea forţelor militare turceşti care erau de fapt foarte variate. Totodată ţarului şi comandantului suprem îi vorbeau într-una despre frica osmanilor faţă de armata rusă.\n\nDupă plecare corpului de armată sub conducerea lui Petru de la Soroca, la Soroca rămâne numai o garnizoană rusă condusă de colonelul Hlopov. După terminarea campaniei la Prut colonelul Hlopov cu detaşamentul său distruge podul şi fortificaţiile construite la Soroca şi se alipeşte la forţele principale ale ruşilor aflate în retragere.\n\nArmata ruso-moldovenească în număr de 40000 de oameni, a fost înconjurată pe malul drept al Prutului lângă localitatea Stănileşti de oştirea mult mai numeroasă (140000) ale turcilor şi tătarilor.\n\nŞi a fost război acolo. Asaltul de trei zile a pricinuit armatei turceşti pierderi enorme. Focul artileriei ruseşti semăna moarte în rândul ienicerilor “şi aşa au omorât pre turci, ca cum i-ar mătura cu o mătură”. În bătălia de sa Stănileşti turcii au pierdut 8000 de oameni ucişi şi tot atâţia răniţi. Pierderile enorme i-a înspăimântat pe osmani atât de tare, că erau gata de a se răzvrăti. Ce-i drept şi situaţia lui Petru nu era de invidiat – armata era înconjurată din toate părţile fiindu-i tăiate toate căile de retragere. Capcana se închise. Bătălia care a început la 8 iulie a durat 36 de ore.\n\nÎn această situaţie când balanţa în orice moment se putea înclina încolo sau încoace, se încep tratativele. 11 iulie mai că a fost punctul culminant al epopeii de la Prut. Ambele părţi merg la tratative. Încordarea ajunge într-adevăr la punctul culminant. Turcii aşteptând hotărârea vizirului se gătesc de un nou asalt, ruşii împart muniţiile şi proviziile pregătindu-se să spargă capcana.\n\nCondiţiile tratatului de pace au fost grele pentru ruşi din punct de vedere material şi politic, dar uşoare din alt punct de vedere – ţarul şi-a salvat viaţa şi nu numai a lui, ci şi a celor ruşi ce au rămas în viaţă, cu toate că înainte îi aşteptau alte încercări – întoarcere in Rusia (cu arme şi drapele). Armata rusă s-a retras prin Câmpia Sorocii, fortând Nistrul la Movilău.\n\nDimitrie Cantemir a stăruit deosebit de mult să se continue lupta, cunoscând, atât din istoria poporului român, cât şi din ceea ce văzuse la Zenta, că şi cei puţin numeroşi pot birui pe otomani, dacă arată pe câmpul de luptă îndârjire şi curaj. Cantemir însuşi s-a avântat in luptă, cu avangarda sa. La 12 iulie 1711 Cerchez paşa, emisarul marelui vizir (acelaşi ce îl mazilise în 1693) a cerut extrădarea lui Cantemir, ca o primă condiţie a păcii. La solicitarea turcului ţarul Petru i-a răspuns: “Aş putea da turcilor toată ţara până la Kursk, pentru că îmi rămâne speranţa de o recupera, dar nu pot în nici un chip să calc în picioare bună credinţă şi să extrădez pe un principe care pentru mine şi-a lăsat ţara; căci e cu neputinţă a repara onoarea odată pierdută”.\n\nLa 16 iulie 1711, patru zile după eşecul de la Stănileşti, Dimitrie Cantemir lua drumul exilului din care nu avea să se mai întoarcă niciodată.\n\nVreo 4000 de moldoveni alcătuiau suita voievodului cărturar care încercase, o clipă, să pună în practică ideile sale luminate. Printre cei plecaţi erau 41 de boieri de toate rândurile şi 289 slujitori ai voievodului. Aceşti pribegi au fost aşezaţi cu traiul în jurul Harcovoului.\n\nDimitrie Cantemir a primit o pensie de 6000 ruble anual şi o serie de proprietăţi în preajmă Harcovoului. Acolo în Rusia, fără a renunţa la ideea salvării patriei şi poporului român s-a dedicat muncii ştiinţifice. Spusese cu mult înainte: “Omul e curios din fire, adică urmând o tainică poruncă a naturii, el doreşte să ştie tot ce se poate şti, fiindcă ştiinţa e mai aducătoare de fericire decât neştiinţa. E, deci, porunca ferească (…) să cercetăm, să căutăm, să aflăm, să ştim”.\n\nCitește începutul AICI . Va urma. \n\n Nicolae Bulat, fragment din cartea Județul Soroca: file de istorie (Editura ARC, 2000) publicat cu permisiunea familiei autorului și editurii.",
    "metadata": {
      "original_file": "Observatorul_0151.html"
    }
  },
  {
    "title": "Elevii soroceni au venit cu șapte premii de la concursul regional ,,Mărgăritar Sonor”/VIDEO",
    "content": "În data de 16 martie, orașul Bălți a găzduit a IV-a ediție a Concursului Zonal de interpretare instrumentală „Mărgăritar sonor”.\n\nLa concurs au participat și elevii de la Școala de Arte ,,Eugen Coca” din orașul Soroca. Prestația excelentă a tinerilor soroceni subliniază faptul că succesul în muzică este rezultatul unei combinații între pasiune și muncă asiduă. În cadrul concursului, elevii de la Școala de Arte ,,Eugen Coca” au participat în toate cele patru compartimente(pian, instrumente cu coarde, acordeon și instrumente aerofone) și au venit acasă cu premii.\n\nElena Purice, Directoarea Școlii de Arte ,,Eugen Coca”: ,,Mă bucur nespus de mult că elevii noștri din școală, au venit cu premii de la acest concurs, ei au avut o prestație foarte bună, au interpretat programele foarte bine și de aceea au fost apreciați. Le mulțumesc și profesorilor pentru aportul și profesionalismul depus în pregătirea elevilor.”\n\nCu adevărat, profesorii au investit timp și energie în a-i îndruma pe elevi, ajutându-i să-și dezvolte talentele muzicale.\n\nIată ce spune despre concurs Feodor Pîrlii, profesor de instrumente aerofone la Școala de Arte ,,Eugen Coca”: ,,A fost un concurs bine pregătit, la categoria instrumente aerofone unde au concurat 41 de participanți, elevul meu Maxim Ceban a dat dovadă de rezultate foarte bune, obținând Premiul Mare”.\n\nRezultatele elevilor soroceni din cadrul Concursului ,,Mărgăritar Sonor” sunt, la drept vorbind, impresionante.\n\nAmintim, că concursul ,,Mărgăritar Sonor” este inițiat de Școala de Muzică „George Enescu” din municipiul Bălți, cu sprijinul Direcției de Cultură a Primăriei municipiului Bălți în anul 2018, acest concurs a devenit deja o tradiție.\n\nLa concursul din acest an au participat 185 de concurenți din 28 de școli de muzică din Bălți și Nordul Moldovei, evidențiind interesul și implicarea extinsă a tinerilor muzicieni din regiune. Scopul său este de a descoperi și promova tinerele talente din domeniul muzicii instrumentale, oferindu-le o platformă de exprimare și recunoaștere a muncii lor. Această inițiativă nu numai că oferă oportunități pentru tinerii muzicieni să-și pună în valoare abilitățile, dar și îi încurajează să-și continue pasiunea și să-și dezvolte potențialul artistic mai departe.",
    "metadata": {
      "original_file": "Observatorul_0444.html"
    }
  },
  {
    "title": "Primăria Soroca invită sorocenii să participe la consultările publice, subiectul principal: corelarea bugetului pentru anul 2025",
    "content": "Primăria municipiului Soroca invită cetățenii să participe la consultările publice privitor la proiectele de decizie care prezintă interes public și vor fi examinate la ședința Consiliului municipal Soroca. Unicul subiect, deocamdată, este cel cu privire la corelarea bugetului Primăriei municipiului Soroca pentru anul 2025 cu Legea bugetului de stat pentru anul 2025 nr. 310 din 26.12.2024.\n\nPotrivit noilor ajustări, Primăria Soroca va beneficia de transferuri cu destinație specială pentru diverse domenii esențiale: \n\n 2040,6 mii lei – Transferuri pentru acoperirea cheltuielilor salariale \n\n 1174,355 mii lei – Transferuri pentru reparația unei noi grupe la IET nr. 17 \n\n 207,2 mii lei – Fonduri pentru salarizarea cadrelor din Școala Sportivă \n\n 56,7 mii lei – Transferuri pentru salarizarea mediatorilor comunitari \n\n 3974,6 mii lei – Transferuri compensatoare \n\n 60,7 mii lei – Fonduri pentru cantinele sociale\n\nFondurile suplimentare vor fi direcționate spre domenii prioritare, după cum urmează: \n\n 3.700,0 mii lei – Investiții în infrastructura rutieră pentru modernizarea drumurilor \n\n 3.214,955 mii lei – Alocații pentru instituțiile de educație, incluzând: 2.040,6 mii lei – Salarizarea personalului didactic și 1.174,355 mii lei – Lucrări de reparații la IET nr. 17 \n\n 207,2 mii lei – Salarizarea personalului din Școala Sportivă \n\n 56,7 mii lei – Fonduri pentru salarizarea mediatorilor comunitari \n\n 60,7 mii lei – Cheltuieli pentru cantinele sociale \n\n 4.203,9 mii lei – Contribuția municipiului pentru extinderea și reabilitarea infrastructurii de sanitație\n\nAutoritățile municipale au menționat în anunț că prezența și părerea cetățenilor contează. Așa că sorocenii sunt așteptați vineri, 31 ianuarie 2025, la ora 14:00, în Biroul 414 (etajul 4) al Primăriei municipiului Soroca, unde proiectul de decizie va fi prezentat mai detaliat.",
    "metadata": {
      "original_file": "Observatorul_0014.html"
    }
  },
  {
    "title": "Vremea în Soroca: Prognoza meteo pentru duminică, 9 iunie 2024",
    "content": "Astăzi, în Soroca, se anunță instabilitate atmosferică în a doua parte a zilei, cu posibile averse însoțite de descărcări electrice. Temperaturile vor rămâne ridicate, cu maxime de 22 până la 26 de grade Celsius pe parcursul zilei și minime de 18 până la 21 de grade Celsius pe timpul nopții.",
    "metadata": {
      "original_file": "Observatorul_0297.html"
    }
  },
  {
    "title": "Vremea în Soroca: Prognoza meteo pentru duminică,16 iunie 2024",
    "content": "Vă rugăm să introduceți adresa dvs. de e-mail aici Salvați numele meu, adresa de e-mail și site-ul web în acest browser pentru data viitoare i comentariu.\n\nAcest site folosește Akismet pentru a reduce spamul. Află cum sunt procesate datele comentariilor tale .",
    "metadata": {
      "original_file": "Observatorul_0278.html"
    }
  },
  {
    "title": "14 fanfare vor concura duminică, 2 iunie, la Festivalul-Concurs ”Fanfara Argintie” de la Soroca",
    "content": "Duminică, 2 iunie, la Soroca se va desfășura cea de-a XVII-a ediție a Festivalului-Concurs Național al Orchestrelor Aerofone „Fanfara Argintie”. La ediția din acest an și-au anunțat participarea 14 fanfare din diverse raioane ale republicii : Şoldăneşti, Comrat, Soroca, Ştefan-Vodă, Rezina, Hînceşti, Taraclia, Fălești, Sângerei, Floreşti, Ialoveni, Drochia şi Edineț.\n\nÎn concurs ele urmează să interpreteze câte 2 melodii populare moldoveneşti şi 2 piese din repertoriul universal.\n\nÎn recital va fi prezentă Fanfara „Valentin Luchianov” din satul Zaim, raionul Căușeni, dirijată de Ion Veste, câştigătoarea Trofeului ediţiei anterioare, care va delecta publicul cu un program artistic variat, cu muzică pentru toate gusturile şi vârstele.\n\nEvenimentul este organizat de Centrul Național de Conservare și Promovare a Patrimoniului Cultural în colaborare cu Secţia Cultură si Turism Soroca şi Consiliul Raional Soroca, are drept scop promovarea muzicii de fanfară şi valorificarea formelor tradiţionale de interpretare a melodiilor folclorice, perfecţionarea măiestriei şi îmbogăţirea repertoriului fanfarelor.",
    "metadata": {
      "original_file": "Observatorul_0336.html"
    }
  },
  {
    "title": "Vremea la Soroca: Prognoza meteo pentru marți, 18 iunie 2024",
    "content": "Pentru ziua de marți, 18 iunie 2024, meteorologii anunță că vremea se va menține caldă, cu temperaturi în creștere. Cerul va fi variabil, de la senin la înnorat. Termometrele vor indica 27-29 de grade Celsius pe parcursul zilei și 16-22 de grade Celsius pe timpul nopții.",
    "metadata": {
      "original_file": "Observatorul_0273.html"
    }
  },
  {
    "title": "Barometrul fericirii: De ce sorocenii se simt printre cei mai nefericiți",
    "content": "În luna martie, compania I-Data a realizat un sondaj pentru a măsura nivelul de fericire al moldovenilor. Conform rezultatelor, majoritatea respondenților, reprezentând 35,4%, consideră că se află la un nivel mediu de fericire și că viața lor are aspecte atât pozitive, cât și negative.\n\nRezultatele sondajului mai artă că locuitorii din Cahul, Chișinău și Bălți sunt cei mai fericiți, 18,3% dintre respondenți exprimând că se simt foarte fericiți.\n\nPe de altă parte, un segment de 5,5% se consideră ca fiind deloc fericiți, în această categorie intră și sorocenii . Ei alături de cei din Orhei, Ungheni și Tiraspol, se consideră mai puțin fericiți.\n\nCONTEXT. Sondajul a fost realizat în luna martie pe un eșantion de 1.131 de respondenți. Marja de eroare constituie 2,85%.",
    "metadata": {
      "original_file": "Observatorul_0418.html"
    }
  },
  {
    "title": "Soroca va fi gazda unei Povești de Iarnă: fii parte din această magie!",
    "content": "Într-un decor desprins parcă din poveștile copilăriei, Soroca va deveni duminică gazda unui spectacol muzical-coregrafic ce promite să aducă bucurie, emoție și tradiție în inimile tuturor celor prezenți. Secția Cultură și Turism a Consiliului Raional Soroca, în parteneriat cu Primăria municipiului Soroca și Teatrul „Veniamin Apostol”, vă invită să trăiți un moment de neuitat, în regia artiștilor Tamara și Gheorghe Șevciuc.\n\nLa 22 decembrie, la ora 15:00, Palatul de Cultură din Soroca se va transforma într-un tărâm de basm, unde iarna își dezvăluie cele mai frumoase taine. În lumina caldă a scenei, Moș Crăciun , Zâna Iarnă , Crivățul și o pleiadă de personaje din mitologia iernii vor prinde viață, într-o poveste ce va uni muzica, dansul și tradițiile populare.\n\nDe la colinde și urături , ce aduc aminte de obiceiurile satului strămoșesc, până la melodii celebre de iarnă interpretate într-o manieră captivantă, evenimentul promite o experiență artistică completă. Ritmurile vibrante ale dansurilor și jocurile zoomorfe vor aduce în prim-plan energia și spiritul sărbătorilor, conectând publicul de toate vârstele.\n\n„Scenariul îmbină modernul cu tradiționalul, oferind spectatorilor ocazia să redescopere frumusețea obiceiurilor noastre, dar și să se lase purtați de magia sărbătorilor”, promit organizatorii.\n\nCopiii vor avea ocazia să-l întâlnească pe Moș Crăciun, să admire zânele din lumea magică a iernii și să se bucure de momente de basm alături de părinți. Evenimentul își propune să aducă împreună generații, oferind o seară perfectă pentru familii și pentru toți cei care îndrăgesc magia sărbătorilor de iarnă. Fie că veniți pentru colinde, pentru dansuri sau doar pentru atmosfera feerică, Spectacolul muzical-coregrafic de la Soroca este o oportunitate de a trăi magia iernii într-un mod cu totul special. Nu ratați: 22 decembrie, ora 15:00, Palatul de Cultură Soroca. Intrarea în lumea poveștilor este deschisă tuturor!",
    "metadata": {
      "original_file": "Observatorul_0048.html"
    }
  },
  {
    "title": "Urmăriți în direct ședința ordinară a Consiliului Raional Soroca",
    "content": "Astăzi începând cu ora 10.00 se desfășoară ședința Consiliului Raional Soroca. Pe ordinea de zi sunt propuse mai multe chestiuni privitor la alocarea resurselor bănești, organizarea odihnei copiilor în sezonul estival, dar și transmiterea în comodat a unor bunuri.\n\nTransmisiunea este difuzată pe platforma euparticip.md de secretariatul Consiliului pentru Participare din raionul Soroca – Centrul de Resurse pentru Tineri și Femei DACIA, în cadrul Proiectului ”Facilitarea participării civice în procesul decizional”, implementat cu suportul oferit de către Fundația Est-Europeană din resursele acordate de Biroul de Cooperare al Elvetiei și Suedia.",
    "metadata": {
      "original_file": "Observatorul_0361.html"
    }
  },
  {
    "title": "Școala Profesională din Soroca: Oferta educațională pentru anul de studii 2024-2025 / VIDEO",
    "content": "Începând de luni, 15 iulie, Școala Profesională din orașul Soroca anunță admiterea pentru anul de studii 2024-2025. Discutăm cu Ivan Luța, directorul instituției despre specialitățile oferite, condițiile de instruire pentru viitorii elevi în sălile de clasă, precum și cele de trai în cămin.\n\nElevii care se vor înscrie la Școala Profesională din Soroca vor beneficia de următoarele avantaje:\n• Bursa de studii: În funcție de rezultatele școlare, elevii pot primi burse de trei categorii: categoria 1 – 725 lei, categoria 2 – 610 lei, și categoria 3 – 515 lei.\n\nPentru anul de studii 2024-2025, Școala Profesională din Soroca oferă următoarele specialități:\n• Operator pentru Suportul Tehnic al Calculatoarelor: durata de studii 2 ani.\n\nElevii care nu au absolvit 9 clase, dar împlinesc vârsta de 16 ani pe parcursul anului de studii, pot, de asemenea, să se înscrie la programele cu durata de 2 ani.\n\nPentru a se înscrie, candidații trebuie să prezinte următoarele documente:\n• Certificatul de naștere sau buletinul de identitate (copie).\n• Actul de studii, în original, cu anexa respectivă.\n\nDosarele pot fi depuse atât fizic, cât și în format electronic pe pagina web https://eadmitere.sime.md\n\nComisia de admitere va activa de luni până vineri între orele 8:00 – 16:00.\n\nȘcoala Profesională din Soroca se angajează să ofere o instruire bazată pe necesitățile elevilor, să educe tinerii în spiritul tradițiilor și obiceiurilor naționale, să dezvolte abilitățile antreprenoriale ale acestora și să promoveze un mod de viață sănătos și o atitudine responsabilă față de mediu.",
    "metadata": {
      "original_file": "Observatorul_0224.html"
    }
  },
  {
    "title": "La Soroca o femeie a fost nevoită să oprească, la trecerea pentru pietoni, ca să treacă un șofer grăbit / VIDEO",
    "content": "fondat la 3.11.1998, înregistrat la Camera Înregistrărilor de Stat, membru al Asociaţiei Presei Independente afiliate WAN (Organizaţiei Internaţionale a Ziarelor) din anul 1999, este primul ziar din câmpia Sorocii, care este inclus în Catalogul ÎS \"Poşta Moldovei\", apare în limba română",
    "metadata": {
      "original_file": "Observatorul_0377.html"
    }
  },
  {
    "title": "FOTOGRAFIA ZILEI: Mai ții minte când mergeam aici la dansuri?",
    "content": "Ai fotografiat ceva deosebit și vrei ca imaginea să fie apreciată de cât mai multă lume? Ai surprins cu telefonul o problemă și vrei ca autoritățile să afle de ea? Atunci rubrica FOTOGRAFIA ZILEI de pe www.observatorul.md este locul perfect pentru imaginea ta. Trimite-ne imaginea ta pe facebook.com/observatorul.md și descrie când, unde și în ce context a fost făcută, iar noi vom avea grijă să o promovăm ca să ajungă la cât mai mulți oameni.",
    "metadata": {
      "original_file": "Observatorul_0398.html"
    }
  },
  {
    "title": "Sorocenii Alexandru Solovei și Maxim Sarmanov au devenit vicecampioni europeni",
    "content": "Sorocenii Alexandru Solovei și Maxim Sarmanov au devenit vicecampioni europeni, la categoria de vârstă sub 20 de ani, la lupte greco-romane anunță Ministerul Educației.\n\nDupă ce a trecut pe rând de reprezentanții din Grecia și Ungaria, Maxim Sarmanov a cedat doar în finala categoriei de greutate de până la 55 kg, contra luptătorului Papik Dzhavadian, care a evoluat la europenele de la Novi Sad, Serbia, sub drapel neutru.\n\nLa rândul său, Alexandru Solovei a intrat în posesia medaliei de argint a categoriei de greutate de până la 77 kg, după ce a cedat în fața lui Levente Levai din Ungaria. Anterior, sportivul nostru a învins luptătorii din Georgia, Norvegia, Armenia și Suedia.\n\nAnul trecut, Alexandru Solovei și-a trecut în palmares titlurile de campion european și vicecampion mondial, ambele la categoria de vârstă sub 20 de ani.\n\nCampionatul European de lupte U-20, continuă cu probele lupte libere și lupte feminine, unde țara noastră va avea reprezentant în fiecare categorie de greutate.",
    "metadata": {
      "original_file": "Observatorul_0232.html"
    }
  },
  {
    "title": "Noi detalii privind incendiul de la Biserica „Sfinții Arhangheli Mihail și Gavriil” din satul Șeptelici / VIDEO",
    "content": "Astăzi, comunitatea din satul Șeptelici, raionul Soroca, a fost întristată de un tragic eveniment – incendiul care a cuprins altarul bisericii cu hramul „Sfinții Arhangheli Mihail și Gavriil”. Flăcările au izbucnit din cauza unui scurtcircuit electric, declanșând panică și disperare în rândul localnicilor.\n\nLa fața locului, au intervenit rapid două echipaje de pompieri, care s-au mobilizat și au stins incendiul. \n\n Alexandr Cobizev, ofițer principal DSE Soroca: „ Și astăzi, în a doua jumătate a zilei, a fost stârnit apel la 112, precum că în satul Șeptilici arde biserica. Pentru intervenții au fost îndreptate două echipaje de pompieri care la fața locului au întreprins toate măsurile de stingere a incendiului. Paguba și cauza incendiului vor fi stabilite mai târziu, necesită o cercetare mai minuțioasă ”.\n\nLudmila Ojog, enoriașă: „ Scârbă, durere și suferință. Nu demult am terminat reparația, pe data de 16 martie, în prezența lui Ion, Episcopul Sorocii. O slujit o liturghie foarte frumoasă, arhierească, lumea a fost foarte mulțumita si bucuroasă de eveniment ca s-a întâmplat în satul nostru, însă acum avem altă durere și altă scârbă și poate cu ajutorul oamenilor și cu ajutorul Dumnezeu ne va ajuta, ne va întări și ne vor susține toți din raionul Soroca. Cu ajutorul Domnul, până la Sfânta Înviere s-o scoatem la capăt cu ajutorul oamenilor din sat”.\n\nEste de remarcat că biserica a fost recent renovată.",
    "metadata": {
      "original_file": "Observatorul_0459.html"
    }
  },
  {
    "title": "Ministerul respinge argumentele „neîntemeiate” ale doamnei Odae pentru anularea concursului la funcția de director a Gimnaziului Vărăncău",
    "content": "Comisia de contestații a Ministerului Educației și Cercetării a respins argumentele Ninei Odae, care nu este de acord cu rezultatele concursului la funcția de director a Gimnaziului Vărăncău. Motivul este laconic – contestația este neîntemeiată. Răspunsul comisiei a fost transmis candidatelor și organizatorilor concursului, ne anunță Ministerul la solicitarea de informații înaintată de „Observatorul de Nord”.\n\nÎn contestație a fost invocate următoarele alegații, se mai spune în răspunsul primit de la Serviciul informare și comunicare cu mass-media al Ministerul Educației și Cercetării: „Prin prezenta, contest rezultatele concursului pentru ocuparea funcției de director al Gimnaziului Vărăncău, deoarece consider că procesul a fost afectat de nereguli, presiuni psihologice și evaluări discriminatorii, care contravin regulamentului și principiilor de echitate și transparență.\n\nMotivele contestării: \n\n 1. Nerespectarea obligației de a furniza date despre instituție odată cu plasarea anunțului (Regulamentul de organizare și desfășurare a concursului pentru ocuparea funcției de director și director adjunct în instituțiile de învățământ general, punctul 12, subpunctul 7): Nu am primit informațiile necesare despre instituție la momentul plasării anunțului. Ulterior, după demersurile înaintate atât către DÎ Soroca, cât și către administrația gimnaziului Vărăncău, mi-au fost furnizate date incomplete, eronate și cu întârziere, ceea ce mi-a limitat din timpul de pregătire a Planului de dezvoltare a instituției.\n\n2. Refuzul accesului în instituție: \n\n Mi s-a refuzat accesul în gimnaziu pentru a obține informații relevante, fapt ce mi-a afectat analiza unor situației reale din instituție (cazangeria și blocul sanitar intern).\n\n3. Nerespectarea regulamentului la etapa întâi: \n\n Dosarele candidaților nu au fost analizate și votate individual, conform regulamentului, ci au fost aprobate verbal și în bloc pentru etapa a doua, fără o evaluare detaliată și transparentă.\n\n4. Ignorarea unui demers prezentat: \n\n La etapa întâi, a fost depus un demers important pentru evaluarea corectă a candidaților. Cu toate acestea, membrii comisiei nu au luat în considerare acest document.\n\n5. Inadecvarea persoanelor delegate din instituție: \n\n Persoanele delegate din instituție pentru a face parte din comisia de evaluare nu posedă nivelul necesar de cunoștințe, studii și pregătire profesională pentru a evalua candidații la funcția de director. Acestea nu au tangențe sau experiență în domeniul conducerii instituțiilor de învățământ, iar deciziile lor nu pot fi considerate obiective sau fundamentate profesional.\n\n6. Presiuni psihologice și discriminare: \n\n În ziua interviului, am fost supusă unor presiuni psihologice cauzate de mobilizarea mai multor persoane de către doamna director, contracandidată, inclusiv a întregului corp profesoral, precum și prin implicarea unor forțe politice din umbră. Ulterior, după anunțarea rezultatelor etapei a doua, doamna Tașnic a concentrat atenția mass-media asupra concursului prin intermediul unor reportaje tendențioase, care nu reflectau subiectul real în cauză, fapt ce a condus la denigrarea imaginii mele. Mai mult, cu două zile înainte de interviu, am fost contactată de președintele Federației Sindicale a Educației și Științei, Ghenadie Donos, care mi-a solicitat să mă retrag, afirmând că este obligat să o susțină pe o altă candidată, respectiv pe doamna director.\n\n7. Obiecții din partea membrilor comisiei delegate: \n\n În cadrul planului de dezvoltare a instituției, am inclus probleme reale, actuale și sensibile, care au deranjat membrii comisiei delegate din instituție. Acest fapt i-a determinat să intervină cu obiecții nejustificate la adresa mea, exprimându-și nemulțumirea că am abordat aceste subiecte. (min 43-45 din înregistrarea video a concursului).\n\n8. Discriminare în cadrul interviului (Regulament, punctul 45): \n\n Membrele comisiei delegate din instituție au adresat întrebări pregătite anterior, care nu aveau legătură cu cele relatate. Am fost supusă unui număr mai mare de întrebări decât ceilalți participanți, ceea ce indică un tratament discriminatoriu față de mine, având în vedere că nu fac parte din instituție.\n\n9. Lipsa imparțialității membrilor comisiei (Regulamentul, punctul 4, subpunctul 3): \n\n Membrii comisiei delegați din instituție au acordat punctaj maxim doamnei Tașnic, contracandidată, în timp ce ceilalți candidați, inclusiv subsemnata, am primit punctaje semnificativ mai mici, diferența fiind de până la 2,5 puncte, fără a prezenta justificări obiective pentru această discrepanță. Această situație contrastează cu evaluările celorlalți membri ai comisiei, care au acordat punctaje cu diferențe de doar câteva unități între candidați, ceea ce subliniază lipsa de imparțialitate a delegaților din instituție.\n\nSolicitări: \n\n 1. Investigarea detaliată a procesului de desfășurare a concursului, având în vedere încălcările regulamentului menționate. \n\n 2. Înlocuirea persoanelor delegate din instituție cu persoane competente și apte să evalueze obiectiv candidații pentru funcția de director. \n\n 3. Anularea rezultatelor concursului și organizarea unui nou proces transparent, imparțial și în conformitate cu regulamentul”.\n\n„Nu comentez zvonuri. Pot doar să afirm că am avut o conversație pe Mesenger cu doamna Odaie, cu scopul de a preciza unele momente legate de concurs, urmare a multiplelor adresări din partea colectivului pedagogic de la Vărăncău. Nu am exercitat nici un fel de presiuni asupra doamnei, dimpotrivă, i-am dorit succes, iar la întrebarea dânsei dacă ”ar trebui să mă retrag din concurs”, răspunsul meu a fost ”nu cred că e ok”. Să lăsăm cititorii să comenteze – putem oare califica acest răspuns ca ”presiune” ori ba…”\n\nAnterior, Iurie Tănase, vicepreședintele raionului Soroca ne-a declarat că dacă Ala Tașnic va câștiga concursul, Nina Odaie va ataca în judecată decizia comisiei de concurs. Acesta a mai menționat că „Doamna Odaie este membra Partidului Demnitate și Adevăr, colega mea de partid. Noi i-am propus candideze, mai ales că este consilier local și vrea să crească administrativ, ar fi o experiență, chiar dacă pierde sau câștigă.”",
    "metadata": {
      "original_file": "Observatorul_0009.html"
    }
  },
  {
    "title": "Constantin Nesterenco: „Sportul a fost prezent mereu în viața mea, și visul era de a deveni sportiv”",
    "content": "Părinții fiind pedagogi, aveau o bibliotecă bogată. Foarte multe cărți țineau de tematica sportivă și multe emisiuni televizate erau privite în comun cu tata, tot cu tematica sportivă. Sportul a fost prezent mereu în viața mea, și visul era de a deveni sportiv.\n\nStudiile le-am făcut în inginerie, Masteratul – în relații economice internaționale, doctoratul în pedagogie, dar punctul final, totuși l-am pus în sport – Masteratul la Universitatea de Educația Fizică și Sport. Sportul mă însoțește mereu, chiar dacă nu este activitatea mea de bază. \n\n Constantin Nesterenco, Directorul Colegiului Tehnic Agricol din Soroca\n\nP.S.: De Ziua Internațională a Copiilor am propus maturilor să ne vorbească despre visele din copilărie realizate peste ani și cum a fost calea spre ele. Află aici și alte vise realizate, ce pot servi ca model pentru mulți dintre noi.",
    "metadata": {
      "original_file": "Observatorul_0320.html"
    }
  },
  {
    "title": "Tarabele din Soroca pline de legume proaspete / VIDEO",
    "content": "Așa cum anul agricol se arată promițător, cu ploi la vreme și temperaturi favorabile, agricultorilor din satele din împrejurimile Sorocii au umplut în ultimele săptămâni tarabele piețelor cu tot felul de legume proaspete. Varietatea de legume timpurii încântă privirea, cu castraveți, roșii, varză, cartofi, ceapă, morcovi și sfeclă roșie, oferind cumpărătorilor produse proaspe te și gustoase.\n\nPrețurile la roșii variază între 30 și 35 de lei pe kilogram, castraveții s-au scumpit în ultimele zile, ajungând să coste ceva mai mult de 10 lei pe kilogram.\n\nCumpărătorii din Soroca dau preferință legumelor autohtone, convinși că acestea conțin mai puține pesticide și sunt mai sănătoase.",
    "metadata": {
      "original_file": "Observatorul_0265.html"
    }
  },
  {
    "title": "Turul pietonal cu amintiri fascinante pentru copii și părinți – „Enigmele orașului Soroca”",
    "content": "Redacția ziarului Observatorul de Nord a lansat, de curând, un program special de excursii prin regiunea Podului Bechir și Lumânarea Recunoștinței!\n\nÎn cadrul primei excursii, am avut plăcerea de a avea alături atât un grup de copii, cât și pe părinții lor. Cu un traseu meticulos planificat, plin de descoperiri fascinante și conversații captivante între cei mici și ghidul nostru experimentat, ziua a fost una memorabilă, plină de aventură și farmec pentru toți participanții.\n\nVă invităm să fiți cu ochii pe noi, să ne urmăriți și să participați alături de noi în următoarele excursii. Prindeți bucuria călătoriei și descoperiți alături de noi secretele fascinante ale locurilor pe care le explorăm!",
    "metadata": {
      "original_file": "Observatorul_0422.html"
    }
  },
  {
    "title": "A încetat din viață medicul de familie Lucreția Trofimov",
    "content": "fondat la 3.11.1998, înregistrat la Camera Înregistrărilor de Stat, membru al Asociaţiei Presei Independente afiliate WAN (Organizaţiei Internaţionale a Ziarelor) din anul 1999, este primul ziar din câmpia Sorocii, care este inclus în Catalogul ÎS \"Poşta Moldovei\", apare în limba română",
    "metadata": {
      "original_file": "Observatorul_0072.html"
    }
  },
  {
    "title": "Termenul de prescripție – soluția șoferilor beți ca să scape de pedeapsă",
    "content": "Judecătoria Soroca a pronunțat la 2 octombrie 2024 o sentință în dosarul penal împotriva unui locuitor al municipiului Soroca, acuzat de conducerea unui vehicul în stare de ebrietate avansată, conform art. 264 1 alin.(1) din Codul Penal. Deși vinovăția acestuia a fost confirmată prin probe și declarația martorilor, instanța nu a putut aplica o pedeapsă deoarece termenul de prescripție de 2 ani prevăzut pentru această categorie de infracțiuni a expirat.\n\nCazul a avut loc la 29 august 2022, iar sentința a fost pronunțată la 2 octombrie 2024, reprezintă un nou exemplu al tradiției din justiția moldovenească, în care infractorii scapă nepedepsiți din cauza duratei procedurilor judiciare. Deși procurorul a cerut o pedeapsă de 180 de ore de muncă neremunerată și interzicerea dreptului de a conduce vehicule, judecătorul a fost obligat să-l elibereze de pedeapsă, invocând prescripția.\n\nAceastă sentință subliniază o problemă recurentă în justiția penală, unde infracțiunile minore rămân deseori fără consecințe legale, încurajând un sentiment de impunitate.",
    "metadata": {
      "original_file": "Observatorul_0137.html"
    }
  },
  {
    "title": "Meteo Soroca: condițiile favorizează senzația de frig, așa că este recomandat să vă îmbrăcați adecvat",
    "content": "Pentru sâmbătă, 28 decembrie, meteorologii anunță vreme înnorată în raionul Soroca. Temperaturile vor varia între un minim de -2°C și un maxim de 1°C, oferind o zi rece, tipică sezonului de iarnă.\n\nVântul va sufla cu o viteză moderată, de 9 km/h, dinspre nord, iar umiditatea aerului va fi de aproximativ 70%. Aceste condiții favorizează senzația de frig, așa că este recomandat să vă îmbrăcați adecvat dacă planificați activități în aer liber.\n\nRămâneți informați cu Observatorul de Nord pentru actualizări meteo și sfaturi utile pentru acest sezon rece!",
    "metadata": {
      "original_file": "Observatorul_0025.html"
    }
  },
  {
    "title": "Ambasadorul Cehiei, în vizită la Soroca: Noi perspective de cooperare bilaterală / VIDEO",
    "content": "Astăzi, Excelența Sa Stanislav Kázecký, Ambasadorul Republicii Cehe în Moldova, însoțit de reprezentanți ai Ambasadei Republicii Cehe în Chișinău, a făcut o vizită importantă la Soroca, scopul căreia a fost consolidarea legăturilor și explorarea potențialului de colaborare.\n\nÎn cadrul vizitei, Excelența Sa Stanislav Kázecký a avut o întâlnire cu Lilia Pilipețchi, Primarul municipiului Soroca. Discuțiile au acoperit diverse aspecte legate de dezvoltarea comunității locale, proiecte comune și posibilități de cooperare între Soroca și Republica Cehă.\n\nStanislav Kázecký: ”Eu cred că este foarte important să lucrăm nu doar în capitala Republicii Moldova, ci și în alte orașe, cum este Soroca. Am auzit multe despre cetatea Soroca, care este cunoscută în lume. Și vrem să vedem dacă există oportunități de cooperare…”\n\nÎn răspuns, Primarul Lilia Pilipețchi a exprimat întreaga deschidere și sprijin pentru această inițiativă, subliniind importanța colaborării și a parteneriatului în proiecte comune pentru dezvoltarea durabilă a municipiului Soroca.",
    "metadata": {
      "original_file": "Observatorul_0475.html"
    }
  },
  {
    "title": "Corupție la ANSA Soroca: 4000 de lei și produse de patiserie pentru a ascunde nereguli",
    "content": "Ar fi luat mită în bani și produse de patiserie. Trei funcționari ai ANSA din Soroca, cercetați de CNA într-un dosar de corupere pasivă\n\nPotrivit investigațiilor CNA, este vorba despre mai multe episoade de pretindere și acceptare a mijloacelor bănești de către angajații din cadrul subdiviziunilor teritoriale ale ANSA de la același agent economic.\n\nAstfel, într-un episod, în timpul inspecțiilor efectuate într-un magazin din raionul Soroca, bănuiții ar fi pretins și primit 4000 de lei pentru a nu documenta încălcările din producere și comercializare a produselor alimentare în lipsa autorizației sanitar-veterinare. De asemenea, persoanele publice ar fi pretins bunuri ce nu li se cuvin sub forma produselor de patiserie în asortiment, în afara controalelor.\n\nÎntr-un alt episod, aceștia ar fi solicitat 5000 de lei, însă ar fi acceptat și primit 4000 de lei, iar în contul diferenței de 1000 lei ar fi primit produse alimentare.",
    "metadata": {
      "original_file": "Observatorul_0160.html"
    }
  },
  {
    "title": "Vremea la Soroca: Prognoza meteo pentru vineri, 28 iunie 2024",
    "content": "Valul de căldură se va extinde, astfel că vremea va deveni și mai călduroasă . Cerul predominant senin, v ântul va sufla slab, iar precipitații nu se prevăd.\n\nT emperaturile maxime ale zilei vor varia, în general, între 2 9 și 3 1 de grade Celsius. Temperaturile minime din timpul nopții vor oscila între 1 6 și 2 4 de grade Celsius.",
    "metadata": {
      "original_file": "Observatorul_0249.html"
    }
  },
  {
    "title": "După un an și patru luni secția Terapie Intensivă al Spitalului Raional Soroca a fost inaugurată / VIDEO",
    "content": "Astăzi, la Spitalul Raional Soroca „A. Prisăcari”, a fost inaugurată secția de Anestezie și Terapie Intensivă (ATI) după o reparație capitală.\n\nLa eveniment au participat președinta Republicii Moldova, Maia Sandu, ministra sănătății, Ala Nemerenco, directoarea de țară a Băncii Mondiale pentru Moldova, Inguna Dobraja, precum și administrația și personalul medical din cadrul instituției.\n\nRepararea capitală a secției a fost realizată în cadrul proiectului „Răspuns de urgență la COVID-19”, finanțat de Banca Mondială. Costul total al investițiilor este de circa 20 de milioane de lei. Secția ATI a fost echipată cu 12 paturi moderne și va acorda asistență medicală pacienților în stare critică, cum ar fi infarctul miocardic sau accidentul vascular cerebral. De menționat că în cadrul laboratorului modernizat se vor efectua toate analizele de urgență necesare 24/24.\n\nDe asemenea, Secția ATI a fost dotată cu un tomograf computerizat de ultimă generație, care a costat aproximativ 8,2 milioane de lei, și care va juca un rol important în diagnosticarea rapidă și precisă a pacienților cu accident vascular cerebral. Acest echipament va fi folosit inclusiv în cazuri de traumatisme, hemoragii interne, afecțiuni cardiovasculare, oncologice și respiratorii, accelerând semnificativ procesul de diagnosticare și oferind acces rapid la tratament pentru pacienții aflați în stare critică.",
    "metadata": {
      "original_file": "Observatorul_0463.html"
    }
  },
  {
    "title": "Actorul sorocean Vitalie Rusu este astăzi omagiat, iar duminică vine la Teatrul „Veniamin Apostol” din Soroca",
    "content": "Astăzi este omagiat actorul Vitalie Rusu, născut la 12 august 1941 în satul Plopi, din fostul județ Soroca. Laureat al Premiului Național, Artist al Poporului și deținător al Ordinului Republicii, Vitalie Rusu este un exponent de vază al generaţiei de aur a actorilor basarabeni.\n\nDuminică, 18 august, de la ora 15:00, la Teatrul „Veniamin Apostol” din Soroca va avea loc serata actorului Vitalie Rusu cu genericul „Vreau să vă spun”. Activitatea culturală face parte din tradiționalul Maraton Teatral, care are loc în luna august în memoria lui Veniamin Apostol. Vor mai participa, studioul „Cortina” și formația folclorică „Țărăncuța” de la Vădeni.",
    "metadata": {
      "original_file": "Observatorul_0199.html"
    }
  },
  {
    "title": "Colind de Crăciun la Grădinița nr.17 din Soroca / VIDEO",
    "content": "De Crăciun, educatoarele de la Grădinița nr. 17 „Cheița de Aur” din Soroca au interpretat un colind de sărbătoare. Acestea au adus un moment special în cadrul grădiniței, colindând cu vocile lor și aducând magia Crăciunului mai aproape.\n\nColindul a fost un gest plin de semnificație, o tradiție care continuă să fie păstrată cu drag și respect. Ascultând acest colind veți simți atmosfera de sărbătoare și căldura specifică acestui timp al anului.",
    "metadata": {
      "original_file": "Observatorul_0033.html"
    }
  },
  {
    "title": "Meteo 28 august 2024: Valul de căldură scade, instabilitatea atmosferică crește",
    "content": "Valul de căldură începe să se retragă cu ziua de azi. Meteorologii prognozează că miercuri și joi vor fi zile marcate de instabilitate atmosferică. Pentru astăzi, se așteaptă temperaturi diurne de până la 31 de grade Celsius, iar pe timpul nopții, valorile termice vor coborî până la 19 grade. Ploile sunt prognozate să înceapă mâine, aducând astfel o răcorire mult așteptată.",
    "metadata": {
      "original_file": "Observatorul_0176.html"
    }
  },
  {
    "title": "În raionul Soroca s-a deschis sezonul de vânătoare a mistreților, vezi în ce păduri este permis acest lucru / VIDEO",
    "content": "Înaintea deschiderii oficiale a sezonului de vânătoare la mistreți, autoritățile locale au organizat un instructaj destinat vânătorilor pentru a asigura o activitate legală și responsabilă. Evenimentul, coordonat de inspectorii de mediu, Inspectoratul de Poliție Soroca și Întreprinderea pentru Silvicultură Soroca, a avut loc cu scopul de a informa participanții despre normele cinegetice, regulile de siguranță și obligațiile legale.\n\nSezonul de vânătoare se va desfășura în trupurile de pădure Ocolina-Volovița și Cremenciug-Holoșnița, arii administrate și monitorizate pentru protejarea faunei și menținerea echilibrului ecologic. Aceste zone reprezintă habitate importante pentru mistreți și alte specii de faună sălbatică.\n\nParticipanții au fost instruiți cu privire la: prevederile legislației cinegetice, reguli stricte de siguranță pentru evitarea accidentelor și modalități de raportare a oricăror nereguli observate în teren. Inspectorii au subliniat că vânătoarea ilegală sau practicile nesustenabile pot afecta grav populațiile de mistreți și alte specii protejate. Prin urmare, respectarea normelor este esențială pentru desfășurarea activităților în limitele legii.\n\nInspectoratul pentru Protecția Mediului informează că va supraveghea îndeaproape sezonul de vânătoare, asigurându-se că toți participanții respectă legislația. Abaterile vor fi sancționate ferm, în conformitate cu reglementările în vigoare. Autoritățile speră ca prin acest instructaj și monitorizarea constantă să promoveze o vânătoare responsabilă, care contribuie la conservarea biodiversității și protejarea resurselor naturale pentru viitor.\n\nTotodată vânătorii care intenționează să participe în sezonul 2024-2025 în zonele de frontieră trebuie să respecte o cerință suplimentară: obținerea unui aviz eliberat de Poliția de Frontieră. Acesta se solicită în baza permisului electronic de acces în zona de frontieră, care permite desfășurarea vânătorii în perioada stabilită și în limitele sectorului specificat. \n\n Toți vânătorii, inclusiv cei care locuiesc în apropierea zonei de frontieră, sunt obligați să aibă acest aviz.",
    "metadata": {
      "original_file": "Observatorul_0064.html"
    }
  },
  {
    "title": "Imagini pentru istorie: La Soroca iarăși s-a cerut Unirea cu România / GALERIE FOTO",
    "content": "De Ziua Unirii Basarabiei cu România, la Soroca au avut loc mai multe activități de cinstire a acestui eveniment istoric la care și-au adus contribuția și înaintașii noștri. Serata festivă de la Palatul de Cultură din Soroca cu genericul “Suntem o Țară și un Neam” a adunat atât veteranii Mișcării de Eliberare Națională cât și mulți tineri.\n\nAmintim că tradițional la Soroca au loc activități dedicate aniversării Unirii din 1918 și comemorării eroilor de atunci, organizate de Consiliul Unirii Soroca în parteneriat cu Parohia ortodoxă română “Sfinții Martiri Brâncoveni” a Mitropoliei Basarabiei.",
    "metadata": {
      "original_file": "Observatorul_0434.html"
    }
  },
  {
    "title": "Prognoza meteo, 17 octombrie 2024: Vreme răcoroasă cu maxime de până la 11 grade",
    "content": "Meteorologii prognozează pentru astăzi în nordul țării cer variabil, cu maxime termice cuprinse între +9 și +11 grade Celsius. Pe parcursul nopții, temperatura va scădea până la 1 grad. Potrivit Serviciului Hidrometeorologic de Stat, vântul va sufla din nord-vest, atingând o viteză maximă de 18 km/h. În următoarele 24 de ore, nu sunt prevăzute schimbări esențiale în condițiile meteorologice.",
    "metadata": {
      "original_file": "Observatorul_0121.html"
    }
  },
  {
    "title": "Se măresc tarifele la apă pentru soroceni",
    "content": "La ședința Consiliului Municipal Soroca din 30 iulie 2024, au fost discutate mai multe probleme importante, inclusiv examinarea scrisorii de informare a Agenției Naționale pentru Reglementare în Energetică (ANRE) cu privire la determinarea și aplicarea tarifelor pentru serviciul public de alimentare cu apă și canalizare.\n\nÎn urma analizei situației, ANRE a decis majorarea tarifelor pentru apă potabilă în Soroca. Astfel, consumatorii casnici vor plăti acum 19,56 lei/m³, ceea ce reprezintă o creștere de 3,97 lei față de tariful anterior. Pentru consumatorii noncasnici, tariful a fost stabilit la 35,20 lei/m³, rămânând neschimbat față de perioada precedentă.\n\nÎn ceea ce privește serviciul de canalizare, consumatorii casnici vor trebui să achite 4,30 lei/m³, cu 2,47 lei mai mult decât tariful anterior. În schimb, pentru consumatorii noncasnici, tariful a rămas neschimbat, la 12,33 lei/m³.\n\nDecizia de majorare a tarifelor a fost luată în contextul unor discuții intense despre obligațiile contractuale ale „Regia Apă-Canal Soroca” și problemele legate de plata redevenței către consiliul local. Majorarea tarifelor a fost considerată necesară pentru a asigura continuitatea și calitatea serviciilor oferite.\n\nAmintim că până acum consumatorii casnici din Soroca achitau pentru apă 15,59 lei/m3, dar cei noncasnici – 35,20 lei/m3. Iar pentru serviciul public de canalizare și de epurare a apelor uzate: consumatorii casnici în mărime de 1,83 lei/m3; consumatorii noncasnici în mărime de 12,33 lei/m3.\n\nHotărârile ANRE vor intra în vigoare odată cu publicarea lor oficială în Monitorul Oficial al Republicii Moldova.",
    "metadata": {
      "original_file": "Observatorul_0208.html"
    }
  },
  {
    "title": "Sectorul Poliției de Frontieră Soroca a fost desemnat cel mai bun din republică / VIDEO",
    "content": "Vă rugăm să introduceți adresa dvs. de e-mail aici Salvați numele meu, adresa de e-mail și site-ul web în acest browser pentru data viitoare i comentariu.\n\nAcest site folosește Akismet pentru a reduce spamul. Află cum sunt procesate datele comentariilor tale .",
    "metadata": {
      "original_file": "Observatorul_0290.html"
    }
  },
  {
    "title": "Campionatul raionului Soroca la fotbal S-a tras cortina: Vărăncău – aur, Rublenița – ARGINT, EFA VISOCA – bronz!",
    "content": "A ajuns la finiș campionatul raionului Soroca la fotbal (este drept că într-o variantă mai „ciopârțită”, dar așa timpuri au venit că și de șase participante trebuie să ne bucurăm), iar deznodământul a fost unul neașteptat – pentru prima dată în istoria campionatelor raionale la fotbal, fără medalii a rămas echipa din Racovăț! În schimb, surpriza a venit de la fotbaliștii din Rublenița și Visoca, care au urcat pe podium.\n\nAstfel, în ultima etapă au fost consemnate următoarele rezultate: EFA-VĂRĂNCĂU: 2-2; RACOVĂȚ-RUBLENIȚA: 2-5; BĂDICENI_STOICANI: 4-8. Clasamentul final se prezintă astfel:\n\nAcum urmează ca organizatorii campionatului să facă totalurile și consluziile de rigoare. Vom reveni cu detalii în numărul viitor. (Dan AOLEI)",
    "metadata": {
      "original_file": "Observatorul_0156.html"
    }
  },
  {
    "title": "10 întrebări și răspunsuri importante despre recensământ",
    "content": "Participarea cetățenilor la recensământ este obligatorie conform Legii nr. 231/2022 privind recensământul populației și locuințelor. Refuzul de a oferi informații sau furnizarea de date incomplete sau eronate în cadrul recensământului constituie o contravenție, care poate fi sancționată cu amenzi de până la 2500 de lei, conform art. 330 din Codul Contravențional. Amenzi vor fi aplicate doar după efectuarea a cinci vizite ale recenzorului la domiciliu, fără succes în convingerea persoanei de a participa.\n\nÎn situația în care toți membrii familiei lucrează pe parcursul săptămânii, poate recenzorul să vină în zi de sâmbătă sau duminică?\n\nDa, recenzorii sunt disponibili să lucreze în weekend, sâmbătă și/sau duminică.\n\nCâte chestionare vor fi completate în cadrul recensământului?\n• „Chestionar clădire și locuință” (1CL), care se utilizează pentru colectarea datelor despre clădire, locuința și gospodăria.\n• „Chestionar spațiu colectiv de locuit” (2 SCL), care se completează pentru fiecare bloc locativ al spațiului colectiv de locuit.\n• „Chestionar persoană” (3P), care se completează pentru fiecare persoană din gospodărie, înscrisă în lista membrilor gospodăriei.\n\nCât timp durează în medie completarea unui chestionar în cadrul recensământului?\n\nDepinde de mai mulți factori. Întrebările la care trebuie să răspundă o persoană pot varia în funcție de caracteristicile sociale, demografice și economice ale individului. În medie, în timpul recensământului de probă s-a constatat că un chestionar poate fi completat în 15-20 minute.\n\nPot alege să nu răspund la o întrebare din chestionar?\n\nÎntrebările privind etnia/naționalitatea, limba și religia sunt opționale, iar respondentul poate să aleagă să răspundă sau nu la aceste întrebări.\n\nÎn situația în care soțul sau soția este plecat/ă peste hotare, poate celălalt să răspundă la întrebările din chestionarele de recensământ?\n\nLa recensământ, se permite ca un membru să ofere răspunsuri și despre alți membri ai gospodăriei, de exemplu, soțul despre soție și invers, desigur, dacă cunoaște răspunsurile la întrebări. La chestionarul de recensământ privind locuința, răspunde capul familiei, iar în lipsa acestuia, o altă persoană din familie.\n\nCetățeanul poate verifica ce date au fost incluse în chestionar?\n\nDesigur, persoana are dreptul să ceară de la recenzor să verifice datele incluse în chestionar. Dacă unele răspunsuri nu au fost corect înscrise, le puteți corecta împreună.\n\nUnde se desfășoară de obicei completarea chestionarelor în cadrul recensământului, în casă sau afară?\n\nCetățeanul decide unde să fie efectuat recensământul, putând alege fie la poartă, curte sau în locuință.\n\nRecenzorul are dreptul să verifice informațiile oferite de cetățeni ?\n\nNu. Recensământul nu solicită astfel de informații.\n\nÎn ce scop vor fi folosite datele colectate?\n\nDatele colectate vor fi utilizate în scopuri statistice pentru elaborarea politicilor publice și planificarea resurselor.\n\nCum vor fi protejate datele cu caracter personal?\n\nLa datele personale va avea acces doar recenzorul, pe durata recenzării, până la transmiterea chestionarului în bazele de date. Odată ce informațiile intră în baza de date, acestea devin doar statistici.",
    "metadata": {
      "original_file": "Observatorul_0443.html"
    }
  },
  {
    "title": "Direcţia Situaţii Excepţionale Soroca atenţionează – fiți prudenți pe gheață!!!",
    "content": "O dată cu începerea sezonului rece al anului, pe unele râuri mici, cursuri de apă și bazine acvatice se prognozează primele formațiuni de gheață care, în caz de ieșire pe ea, prezintă pericol. În acest context, Direcția Situații Excepționale Soroca avertizează pescarii să fie prudenți dacă aleg să iasă la pescuit și să nu pășească pe lacurile înghețate. O atenție deosebită este acordată persoanelor care au în grijă minori, pentru a-i monitoriza și a nu le permite jocul în preajma bazinelor acvatice.\n\nDin cele expuse mai sus, rugăm să respectați principalele reguli de securitate pe apă în perioada rece a anului:\n\nÎndrumări pentru pescuitori pe timp de iarnă:\n\nIarna, în timpul pescuitului, gândiți-vă în primul rând la securitate și apoi la pescuit! Deplasându-vă pe gheață, fiți gata în orice moment să vă eliberați de greutăți!\n• Întotdeauna să aveți la îndemână o funie cu lungimea de 12-15 m. Țineți alături de gaura din gheață o scândură sau o creangă mare!\n\nFiți prudenți! Gheața între insule și întinderile de apă, între cotituri, este permanent periculoasă! În măsura posibilităților, treceți locurile periculoase numai cu asigurare! Deplasați-vă cu pași alunecați! Nu săriți pe blocuri de gheață rupte! Ele nu vă pot susține greutatea și se pot răsturna!\n\nReguli de comportare pe gheață – Măsuri de securitate:\n• Nu vă deplasați pe gheață de unul singur!\n• Fiți prudenți în orice moment! Sub zăpadă pot fi ochiuri de apă sau crăpături! În aceste locuri, chiar și după înghețuri, gheața e subțire!\n\nDacă sub picioare ați depistat crăpături de gheață, nu intrați în panică și nu fugiți!\n\nCulcați-vă pe gheață și rostogoliți-vă spre zonele fără pericol!\n\nRețineți! Acordarea primului ajutor celor aflați în pericol este posibilă numai în sectorul permis de trecere!\n• Nu intrați în panică! Nu strigați, nu apelați la ajutor, păstrați-vă puterile!\n• Deplasați-vă culcat pe gheață cu mâinile larg desfăcute și repetați de mai multe ori.\n• În timpul ajutorului, acționați imediat, hotărât, dar foarte atent. Încurajați-l pe sinistrat.\n• Oferiți obiectul de salvare de la distanța de 3-4 metri (scândură, crengi, scară, schiuri, funii de salvare etc.).\n\nDați sinistratului o parte din vestimentația personală, aprindeți focul și încălziți-l, apoi chemați salvatorii și ambulanța (telefon 112). Eliberându-vă din gheață, scoateți, scurgeți și îmbrăcați din nou hainele. Nu permiteți degerarea și înghețarea sinistratului!\n\nMersul și aflarea pe lacurile înghețate este sigură doar în cazul în care grosimea stratului de gheață este mai mare de 8 cm; în alte circumstanțe, oamenii se pot prăbuși cu ușurință sub apă.",
    "metadata": {
      "original_file": "Observatorul_0013.html"
    }
  },
  {
    "title": "FOTOGRAFIA ZILEI: Cine-i oare vinovat?",
    "content": "Ai fotografiat ceva deosebit și vrei ca imaginea să fie apreciată de cât mai multă lume? Ai surprins cu telefonul o problemă și vrei ca autoritățile să afle de ea? Atunci rubrica FOTOGRAFIA ZILEI de pe www.observatorul.md este locul perfect pentru imaginea ta. Trimite-ne imaginea ta pe facebook.com/observatorul.md și descrie când, unde și în ce context a fost făcută, iar noi vom avea grijă să o promovăm ca să ajungă la cât mai mulți oameni.",
    "metadata": {
      "original_file": "Observatorul_0382.html"
    }
  },
  {
    "title": "300 de copii se odihnesc în schimbul II la Tabăra de odihnă ”La Dumbravă”/ VIDEO",
    "content": "Tabăra de odihnă pentru copii “La Dumbravă” din satul Volovița și-a deschis porțile pentru al doilea schimb, care este și ultimul din acest an pentru încă 300 de copii, ce vor petrece următoarele 10 zile într-o atmosferă de distracție și învățare.\n\nActivitățile sportive îi vor menține activi și sănătoși, iar atelierele de creație le vor stimula imaginația și abilitățile artistice. Seara, discoteca îi va aduna pe toți pentru momente de dans și voie bună.\n\nMulți dintre copii sunt pentru prima dată într-o astfel de tabără și abia așteaptă să participe la toate activitățile.\n\nCu un program bine structurat și o echipă dedicată, tabăra oferă o experiență de vară de neuitat. Fiecare schimb aduce noi aventuri și oportunități de dezvoltare personală, contribuind la crearea unor amintiri prețioase.\n\nDeschiderea celui de-al doilea schimb promite să fie încărcat de bucurii și momente speciale pentru toți participanții. Copiii din orașul și raionul Soroca vor avea parte de câteva zile pline de activități recreative și educative, într-un mediu sigur și prietenos.",
    "metadata": {
      "original_file": "Observatorul_0228.html"
    }
  },
  {
    "title": "Acoperișul de la una dintre clădirile Spitalului din Soroca a fost renovat / VIDEO",
    "content": "Acoperișul clădirii care găzduiește laboratorul clinic, secția de radiologie și cabinetul ftiziopneumologic de la Spitalul Raional Soroca „Anatolie Prisăcari” a fost recent renovat, cu sprijinul Companiei Naționale de Asigurări în Medicină (CNAM). Proiectul, în valoare de 718.000 de lei, a permis refacerea completă a unei suprafețe de 690 de metri pătrați.\n\n„Suntem acum la sediul unde se află laboratorul spitalului, secția de radiologie și cabinetul ftiziopneumologic, unde pe parcursul anului am efectuat reparația capitală a acoperișului dintr-un proiect finanțat de Compania Națională de Asigurări în Medicină”, ne-a spus directoarea spitalului, Ella Ursu.\n\nElla Ursu explică faptul că lucrările erau absolut necesare, deoarece „clădirea este foarte veche și aveam mari probleme când ploua mai puternic. Apa se infiltra până în birourile, cabinetele medicilor și asistentelor medicale, cu riscul de a deteriora aparatura medicală.”\n\nSpitalul a achiziționat recent echipamente noi pentru laborator, iar umezeala și infiltrările de apă puneau în pericol aceste investiții. Totodată pericole erau atât pentru personal, cât și pentru pacienți.\n\n„Era riscul de a fi afectată sănătatea și siguranța lucrătorilor și a pacienților, cu posibilitatea unor accidente de electrocutare, mai ales în cabinetul de radiologie”.\n\nProiectul de reparație a inclus demontarea acoperișului vechi și a structurii de lemn, instalarea unei noi structuri de streșini și grinzi, montarea plăcilor de țiglă, precum și a sistemului de jgheaburi și burlane pentru evacuarea apei. Aceste măsuri vor preveni pe viitor infiltrarea apei și vor asigura o mai bună protecție a spațiilor medicale din clădire.\n\nDirectoarea Ella Ursu subliniază însă că mai sunt multe de făcut la spital: „Pe viitor, vom avea nevoie de reparații în exterior, și în interiorul clădirii. Sperăm că vom putea realiza alte proiecte, probabil apelând din nou la Compania de Asigurări sau la fonduri europene. Avem experiență cu proiecte din fonduri europene pentru secția de terapie intensivă și cabinetul de tomografie, iar acum se finalizează reparația la cabinetul de radiologie”.\n\nSpitalul a primit și sprijin din partea Ambasadei Coreei, care a ajutat la instalarea panourilor fotovoltaice, contribuind la eficiența energetică a instituției. Totuși, directoarea atrage atenția că majoritatea clădirilor sunt foarte vechi, având peste 150 de ani, și necesită investiții considerabile. „Clădirile pe strada Kogălniceanu sunt clădiri istorice și, fără permisiunea Ministerului Culturii, nu avem dreptul să facem schimbări sau reparații,” adaugă dumneaei.",
    "metadata": {
      "original_file": "Observatorul_0101.html"
    }
  },
  {
    "title": "FOTOGRAFIA ZILEI: Sorocenii sunt așteptați la Pomul de Crăciun",
    "content": "Ai fotografiat ceva deosebit și vrei ca imaginea să fie apreciată de cât mai multă lume? Ai surprins cu telefonul o problemă și vrei ca autoritățile să afle de ea? Atunci rubrica FOTOGRAFIA ZILEI de pe www.observatorul.md este locul perfect pentru imaginea ta. Trimite-ne imaginea ta pe facebook.com/observatorul.md și descrie când, unde și în ce context a fost făcută, iar noi vom avea grijă să o promovăm ca să ajungă la cât mai mulți oameni.",
    "metadata": {
      "original_file": "Observatorul_0044.html"
    }
  },
  {
    "title": "Contesa, pisica fără adăpost care și-a găsit un cămin plin de dragoste și afecțiune / VIDEO",
    "content": "Contesa, pisica protagonistă a reportajului nostru, are o poveste de viață emoționantă care începe pe una dintre străzile satului Băxani, unde a fost descoperită de o fetiță cu un suflet mare, pe nume Tatiana Nastas. Tatiana nu a putut să treacă indiferentă pe lângă animalul neajutorat și a decis să o aducă acasă. Pentru a afla istoria ulterioară a Contesei, vă invităm să urmăriți reportajul nostru.\n\nAmintim că azi în întreaga lume este marcată Ziua animalelor fără stăpân, o sărbătoare dedicată problemei animalelor de companie pierdute și abandonate. În această zi, este important să reflectăm asupra soartei pisicilor și câinilor care rămân fără adăpost și să încercăm să le ajutăm să supravețuiască.\n\nÎn această zi este important să vorbim cu copiii despre cât de necesar este să ne asumăm responsabilitatea pentru cei pe care i-am domesticit.\n\nReportaj video realizat în cadrul studioului pentru tineri MoJo, de la „Observatorul de Nord”, dacă vrei să faci parte din echipa noastră, ne poți scrie AICI .",
    "metadata": {
      "original_file": "Observatorul_0414.html"
    }
  },
  {
    "title": "FOTOGRAFIA ZILEI: Atmosferă rurală",
    "content": "Ai fotografiat ceva deosebit și vrei ca imaginea să fie apreciată de cât mai multă lume? Ai surprins cu telefonul o problemă și vrei ca autoritățile să afle de ea? Atunci rubrica FOTOGRAFIA ZILEI de pe www.observatorul.md este locul perfect pentru imaginea ta. Trimite-ne imaginea ta pe facebook.com/observatorul.md și descrie când, unde și în ce context a fost făcută, iar noi vom avea grijă să o promovăm ca să ajungă la cât mai mulți oameni.",
    "metadata": {
      "original_file": "Observatorul_0394.html"
    }
  },
  {
    "title": "În raionul Soroca au votat până acum 10% din tineri și 61% persoane cu vârsta de peste 56 de ani",
    "content": "Comisia Electorală Centrală arată online prezența la vot a cetățenilor Republicii Moldova, inclusiv pe raioane. Astfel până la 11:30, în raionul Soroca au votat 11552 persoane, adică 15.55% din populația care poate vota.\n\nDintre aceștia din categoria de vârstă 18-25 3.32% (377 de persoane), 26-35 7.41% (841 cetățeni), 36-45 2.45% (1414 oameni), 46-55 15.80% – (1794 oameni), 56-65 28.50% (3236 alegători), 66-75 25.48% (2893 cetățeni), 76+ 7.01% (796 persoane).",
    "metadata": {
      "original_file": "Observatorul_0117.html"
    }
  },
  {
    "title": "Aplicații la Soroca – „inundații, gripă aviară, cutremur de pământ, accident rutier grav, incendiu și avarie de producție”. Nu intrați în panică, vor fi DOAR antrenamente la protecția civilă!",
    "content": "În conformitate cu Planul calendaristic de pregătire a protecției civile a Republicii Moldova pentru anul 2024, aprobat prin H.G nr. 937/20223 „Cu privire la măsurile de pregătire a protecției civile a Republicii Moldova în anul 2024”, la data de 12 aprilie 2024 sunt planificate aplicații la protecția civilă pe teritoriul raionului Soroca, cu tema „Acțiunile organelor de conducere și forțelor protecției civile ale raionului la organizarea lichidării consecințelor cutremurului de pământ, inundațiilor catastrofale, alunecărilor de teren, avariilor de producție și epizootiilor”.\n\n09.00 – Locația nr. 1: Organizarea și desfășurarea măsurilor de prevenire a inundației cu desfășurarea lucrărilor de amenajare a digului de protecție contra inundațiilor în sectoarele vulnerabile din mun. Soroca / str. Petru Rareș\n\n09.50 – Locația nr. 2: Organizarea și desfășurarea lucrărilor de salvare și evacuare a elevilor în timpul lichidării consecințelor incendiului de proporție, produs în incinta Colegiului Agricol din mun. Soroca / str. Calea Bălțului, nr. 2\n\n11.45 – Locația nr. 4: Organizarea și desfășurarea lucrărilor de lichidare a consecințelor avariei de producție la ÎIS,,ACVANORD” cu scurgerea substanței periculoase toxice ,,CLOR” în urma cutremurului de pământ/ str. Cosăuțului, nr. 32.\n\n12.30 – Locația nr. 5: Intervenția serviciilor specializate (112) la un accident rutier cu victime multiple.\n\n14.40 – Locația nr. 7: Organizarea și desfășurarea lucrărilor de salvare a persoanelor sinistrate în timpul cutremurului de pământ cu producerea unui incendiu la blocul locativ situat pe tr. Nicolae Testemițanu.",
    "metadata": {
      "original_file": "Observatorul_0402.html"
    }
  },
  {
    "title": "Contrabandă cu haine de sute de mii de lei descoperită în două magazine din Soroca, marfa a fost confiscată",
    "content": "Ofițerii Echipelor mobile ale Serviciului Vamal au descoperit mărfuri contrafăcute și fără acte legale, în valoare de peste 450.000 lei, în urma unor controale efectuate la trei unități comerciale din municipiile Soroca și Cahul.\n\nControalele, realizate pe baza informațiilor deținute, au vizat două unități comerciale din Soroca și una din Cahul. În urma verificărilor documentare și fizice, s-a constatat că articolele vestimentare expuse la vânzare nu aveau documente care să ateste proveniența legală și erau susceptibile de încălcarea drepturilor de proprietate intelectuală.\n\nConform estimărilor preliminare, valoarea totală a bunurilor ridicate depășește suma de 450.000 lei. Produsele au fost confiscate, iar Serviciul Vamal continuă investigațiile pentru a clarifica circumstanțele și a identifica eventualii responsabili. Acțiunea vameșilor scoate în evidență o problemă tot mai frecventă privind comerțul ilicit cu produse contrafăcute, care prejudiciază atât economia națională, cât și titularii drepturilor de proprietate intelectuală.\n\nConfiscarea mărfurilor fără acte legale reprezintă un semnal puternic al autorităților în lupta împotriva contrabandei și a produselor contrafăcute. Pe termen lung, astfel de acțiuni pot contribui la protejarea consumatorilor, prevenirea pierderilor financiare și asigurarea respectării legii.\n\nServiciul Vamal își intensifică eforturile pentru a combate contrabanda și pentru a proteja piața legală din Republica Moldova, încurajând totodată cetățenii și comercianții să respecte reglementările în vigoare.",
    "metadata": {
      "original_file": "Observatorul_0052.html"
    }
  },
  {
    "title": "Urmăriți în direct întâlnirea Prim-ministrului Dorin Recean cu oamenii de afaceri din raionul Soroca / VIDEO",
    "content": "Prim-ministrul R. Moldova, Dorin Recean se află astăzi la Soroca, într-o vizită de lucru. Urmăriți în direct întâlnirea cu reprezentanții mendiului de afaceri din raionul Soroca.",
    "metadata": {
      "original_file": "Observatorul_0286.html"
    }
  },
  {
    "title": "Vremea la Soroca: Prognoza meteo pentru joi, 20 iunie 2024",
    "content": "Valul de căldură va scădea. Temperatura maximă va oscila între 25 și 26 de grade, iar cea minimă între 12 și 18 grade. Cerul va fi mai mult senin, iar în intervalul orelor 8-20 se prevăd intensificări ale vântului nord-vestic, în rafale de până la 15-20 m/s.",
    "metadata": {
      "original_file": "Observatorul_0269.html"
    }
  },
  {
    "title": "La Soroca se desfășoară Festivalul Național al Mărului / LIVE",
    "content": "Astăzi începând cu ora 10.00 la Soroca se desfășoară ediția a XIII-a a Festivalului Național al Mărului, organizat de către Consiliul Raional Soroca în parteneriat cu Primăria municipiului Soroca și filiala Soroca a Camerii de Comerț și industrie .\n\nLa festival participă, tradițional, producători de mere, agenți economici din industria prelucrătoare, primăriile din raionul Soroca și meșterii populari.",
    "metadata": {
      "original_file": "Observatorul_0140.html"
    }
  },
  {
    "title": "Boboteaza pe stil vechi la Biserica „Sfântul Mare Mucenic Dimitrie” din Soroca / VIDEO",
    "content": "Slujba de sfințire a apelor a fost momentul mult așteptat. Preotul Nicolae Craveț a oficiat ceremonia cu rugăciuni și prin scufundarea Sfintei Cruci în apă, transformând-o în aghiazmă. Oamenii au venit cu sticle și vase pregătite, pentru a lua această apă binecuvântată acasă.\n\nBoboteaza marchează evenimentul biblic al Botezului Domnului Iisus Hristos în apele Iordanului, iar aghiasma are o semnificație profundă pentru credincioși. Se spune că această apă sfințită poate vindeca atât sufletul, cât și trupul. Cu doar câteva picături, se pot alina afecțiuni precum deochiul, alcoolismul, sterilitatea sau tulburările nervoase. De asemenea, aghiasma este folosită pentru a curăța locuințele de spiritele rele.\n\nZiua Bobotezei este înconjurată și de numeroase tradiții. În această zi, se consideră că toate apele sunt sfințite, motiv pentru care nu este recomandat să speli rufe. De asemenea, nu se împrumută nimic în această zi, pentru a păstra binecuvântarea casei și a familiei.\n\nTotodată, scăldatul de Bobotează este o tradiție respectată de mulți cetățeni, însă implică riscuri semnificative dacă măsurile de siguranță nu sunt respectate. Pentru a preveni incidentele nedorite, Direcția Situații Excepționale Soroca recomandă respectarea unor reguli esențiale și luarea unor măsuri de precauție înainte, în timpul și după scăldat. Este important ca participanții să fie conștienți de starea lor de sănătate și să evite expunerea la pericole care le-ar putea pune viața în pericol.",
    "metadata": {
      "original_file": "Observatorul_0005.html"
    }
  },
  {
    "title": "Educatoarele din Soroca învață să picteze frumos emoțiile în cadrul unui proiect transfrontalier/VIDEO",
    "content": "Astăzi, grădinița nr.16 ,,Izvoraș” a găzduit o activitate de formare a cadrelor didactice, în cadrul proiectului transfrontalier ,,Educația online fără hotare”. Organizatorii evenimentului, și-au propus împreună cu cadrele didactice să exploreze metodele noi de învățare și dezvoltare a competențelor sociale și emoționale în rândul copiilor mici.\n\nPrin intermediul acestei activități, educatoarele au avut oportunitatea să-și împărtășească experiența în a-i ajuta pe copiii mici să-și exprime și să-și gestioneze emoțiile prin artă și jocuri interactive.\n\nVeronica Mandric, pedagog în cadrul Structurii Teritoriale de Asistență Psihopedagogică: ,,Este un proiect transfrontalier inițiat de către Direcția Generală Educație, Tineret și Sport Chișinău. Educația online, în parteneriat cu Structura Teritorială de asistență psihopedagogică și cu o grădiniță cu program normal și program prelungit din Ploiești, România. În cadrul proiectului avem 5 activități de bază, precum și ateliere de formare, primele două ateliere sunt despre reglarea emoțiilor și a stresului și totodată simptomele arderii profesionale. Al treilea atelier este un atelier de art terapie care aduce în sine activități practice de pictare a unor ghiveciuri cu guașe. În cadrul activităților vor fi implicați și părinții pi copiilor cu dizabilități din raionul Soroca. Și a cincea activitate este o activitate de interconexiune emoțională cu partenerii, cu colegii noștri din Grădinița cu Program Prelungit ,,Crai Nou”.\n\nÎn cadrul proiectului participă cinci grădinițe: instituția de educație timpurie nr.16 ,,Izvoraș” nr.13 din Soroca, instituția de educație timpurie ,,Cosăuți și Grădinița cu Program Prelungit ,,Crai Nou” din România.\n\nValentina Tihon, directoarea grădiniței nr.16 ,,Izvoraș”, mun. Soroca: ,,Instituția de educație timpurie numărul 16 face parte din cadrul proiectului transfrontalier ,,Pictează-ți frumos emoțiile”. Suntem nespuși de bucuroși pentru că facem parte din cadrul acestui proiect și participăm activ la cea de-a activitate.\n\nActivitatea de formare reprezentă un pas important în consolidarea parteneriatului transfrontalier și în promovarea unei abordări moderne în domeniul educației timpurii. Prin colaborarea și schimbul de bune practici între cadrele didactice din diferite țări, proiectul ,,Educația online fără hotare” continuă să ofere perspective noi și să inspire inovație în sistemul educațional.",
    "metadata": {
      "original_file": "Observatorul_0455.html"
    }
  },
  {
    "title": "O familie din Redi-Cereşnovăţ bate alarma: au glod în loc de drum de acces spre casă / VIDEO",
    "content": "De ani de zile familia Gîrlea din satul Redi-Cereşnovăţ, raionul Soroca, așteaptă ca drumul bun să ajungă și pe străduța lor. Unicul drum de acces spre gospodăria familiei, aflată la marginea satului, devine impracticabil după ploi.\n\nPe glod aceștia nu pot nici să intre și nici să iasă din curtea lor până la drumul principal. Situația nu se schimbă de ani de zile, iar în această săptămână le-a ajuns cuțitul la os.\n\n„Noi trăim aici din 1991, sunt trei case, dintre care una părăsită. De mulți ani trebuia să se facă acest drum, ni s-a spus să mergem așa cum este, dar pe glod nu ne putem deplasa pe acest drum. Mașina s-a blocat în glod și nu putem ieși de aici” ne spune supărată doamna Maia Gîrlea, locuitoare a satului Redi-Cereşnovăţ. Ca dovadă ne-au transmis câteva secvențe video de la fața locului, în care se vede cum mașina s-a împotmolit și nu poate ieși la traseu.\n\nLarisa Gîncu, primarul satului Redi-Cereşnovăţ ne-a spus că știe despre acest drum, dar deocamdată primăria nu are bani să-l facă. „Noi nu avem posibilități, am investit toți banii în proiectul cu apa. Nu știu ce putem face, acolo trebuie investiții serioase. De mai mult timp se solicită reparația acestui drum, dar noi până acum nu am găsit mijloace financiare pentru el. Poate vom găsi bani să punem temporar prundiș, ca oamenii să poată intra și ieși de acolo” ne-a spus doamna primar.",
    "metadata": {
      "original_file": "Observatorul_0212.html"
    }
  },
  {
    "title": "12 ani de căutări: Ina Borodin, fata dispărută din Parcani și mărturisirile cutremurătoare ale mamei sale",
    "content": "A dispărut într-o duminică înădușitoare de vară. Ina Borodin o fată de 15 ani, din satul Parcani, raionul Soroca, a privit de dimineață un meci de fotbal la stadionul din sat, apoi a mers în câmp la părinți, unde aceștia întorceau fânul. Părinții au trimis-o acasă, dar nu a ajuns… De atunci familia Borodin își caută fiica dispărută. În cadrul unui interviu cu Adrian Prodan , mama a developat istoria tragică care durează 12 ani.\n\n…Mi-aduc aminte, era o zi însorită. 24 iunie 2012. Eu cu soțul eram la la adunat fânul când fiica a venit și ne-a spus că vrea să plece la iazul din apropiere…. Vrea să vadă, știe cum e acolo, la iaz. Feciorul era plecat de cu seară și noi i-am spus că nu mai are rost, că e târziu și adică să nu se mai ducă…. Când a venit, era ora 1, la amiază.\n\n…Și noi i-am spus să se ducă acasă. Noi, cu speranța că s-o dus acasă și seara când ne-am întors acasă, ea nu era acasă….\n\nAm început să sun pe la prieteni și colegi și au spus că nu au văzut-o de-atunci de dimineață. Adică ele au fost dimineața la stadion, că a fost un meci de fotbal și ele atunci s-au dus pe acasă și de atunci nu au văzut-o…..\n\n…Ne-am speriat și am început să căutăm. La drept vorbind, nu știam ce să gândim, dar trebuie să te duci să vezi și s-o cauți undeva. Am fost și am căutat-o pe la stadion. …La marginea satului, pe acolo pe unde am fost noi. Ne-am dus la fân, ne-am uitat. Nu, nu era nicăieri așa. Și a trecut noapte, n-am dormit.\n\n…A doua zi dimineață am mers la polițistul de sector și i-am spus ce s-a întâmplat și el a zis să fim la ora 8, la primărie și să scriem cererea, s-o dăm în căutare, chipurile. În cazul ăsta trebuie să întreprindă îndată ceva. Cam nu știu cum așa pasiv au fost…\n\n…Am sunat-o pe nașa să-i spun. Și mi-au spus, că a fost la ea duminică, dar noi n-am știut. Nu ne-am gândit niciodată că Ina poate să meargă în satul vecin singură, fără noi…Nașa ne-a spus că i-a arătat pe telefon că vrea să-și coase uniformă pentru școală, că al doilea an trebuie să fie, absolventă de clasa a IX-a.\n\nLa nașa a stat, vreo două, trei ore…. Pe la cinci, ea s-a întors înapoi. …La marginea satului Dumbrăveni este un iaz și acolo erau copii și acolo era și verișorul ei și încă un băiat. Prietenul verișorul i-a propus să o conducă până acasă, dar ea am spus că nu, nu, eu mă duc singură. Băiatul a insistat..\n\nPe urmă am fost la acest băiat acasă și l-am întrebat. Și el a spus că a petrecut-o așa până mai încolo și ea a spus că se duce singură și mai mult nu a vrut să ne spună nimic…. Nu ne-a părut nimic, nu ne-a dat bănuieli…\n\nCăutările au continuat. Peste vreo câteva zile, niște oameni au găsit ochelarii de soare pe drum. După aceea, polițistul de sector o fost pe acolo, pe locurile acelea și într-un lan de răsărită la niște oameni, au găsit iar niște lucruri, era încălțămintea. Și șiretul de la rochie care era îmbrăcată.\n\n.. Am fost convinsă că băiatul e sincer, nu mi-a dat bănuieli deloc. Și a ieșit că tot băiatul… o comis două omoruri în 2018.\n\n… Două femei de naționalitate romă au fost în satul Dumbrăveni, acolo de unde e băiatul. Și înapoi…le-a luat în mașină băiatul să le ducă, adică până până la Soroca, sau să le scoată până la trasă. Cum acolo a fost înțelegerea, eu nu știu…El a omorât-o întâi pe mama. Fata s-a rugat ca să nu o omoare… Și acolo el i-a propus relații sexuale, cum au fost acolo la dânșii înțelegerea, oricum a omorât-o. Ca să ascundă tot…le-a dat foc, a scos benzină din mașină.\n\n…Da, el a dat mărturie și am văzut video. Da, o spus că în vara anului 2012, întâmplător, adică n-a vrut, aveam 16 ani… a omorât o fată. \n\n …A luat o bicicletă și de pe bicicletă…la vale o căzut. S-o pălit și o murit și el s-a speriat. Nu a știut să se facă și o luat-o și o îngropat-o într-un iaz, acolo, într-un iaz mic… Da, el a spus, numele… Ina Borodin. Da, din satul Parcani. Așa și-o spus. \n\n … Știu că o căutat acolo s-au găsit niște oase și le-au trimis la expertiză… Până la urmă nu s-a adeverit, că au venit rezultatele la expertiză și… erau oase de animale.",
    "metadata": {
      "original_file": "Observatorul_0357.html"
    }
  },
  {
    "title": "Eleva Irina Cobîlaș din satul Rublenița, medaliată cu aur la concursul republican „Ars Adolescentina”",
    "content": "Recent, în incinta bibliotecii „Ovidius” din municipiul Chișinău, a avut loc premierea la concursul republican „Ars Adolescentina”, ediția XXV, etapa creație literară „Și nu e om să nu fi scris o poezie”. În acest an au participat 202 de elevi din întreaga țară.\n\nMedalia de aur, la etapa gimnazială, a fost adusă în raionul Soroca de către eleva Gimnaziului Rublenița, Irina Cobîlaș, clasa a-VIII-a, ghidată de profesoara de limbă și literatură română, Stela Leșan. Concurenții au participat la acest concurs cu trei poezii, creații proprii, care au fost apreciate la justa valoare. Irina are abilitatea rară și valoroasă de a surprinde nuanțele emoțiilor și să le transpună în cuvinte. Acest concurs nu este primul la care a participat, ea s-a mai învrednicit și de alte premii în cadrul altor concursuri de poezie, însă rezultatul este unul semnificativ atât pentru ea cât și pentru Gimnaziul Rublenița. Ne mândrim cu așa elevi și îi urăm succese în continuare, deschidere spre idei și experiențe noi, ceea ce îi va permite să își găsească inspirația în tot ce o înconjoară. \n\n Stela Leșan, profesoară de limba și literatura română, Gimnaziul Rublenița\n\nMai jos publicăm poeziile Irinei, cu care a participat la concurs.\n\nMoldova, vatră de lumină \n\n Moldova, vatră de lumină, \n\n Cu codrii vechi și ape line, \n\n Pe dealuri înverzite plânge \n\n Istoria-n cuvinte pline.\n\nDe la cetatea din Soroca \n\n Pân’ la hotarul cel bătrân, \n\n Ecou de luptă și cântare \n\n Se-aude-n graiul tău român.\n\nSub cerul tău senin și larg, \n\n Cresc lanuri, vii și doruri mute, \n\n Și oameni vrednici ce își poartă \n\n Speranțele necunoscute.\n\nAici se leagă amintirea \n\n De dorul vechi, de vis curat, \n\n Și-n inimi arde amăgirea \n\n Unui pământ neîmpăcat.\n\nDar tu, Moldova, țară dragă, \n\n Cu graiul tău de basm străbun, \n\n Rămâi în noi, o stea întreagă, \n\n Și-ți cântăm azi, la ceasul bun!\n\nToamna, o șoaptă lină \n\n Se lasă toamna, ca un vis tăcut, \n\n Pe ramuri ostenite de drum lung și mut, \n\n Cu frunzele ce cad, parcă obosite, \n\n Sub pașii reci ai vântului, grăbite.\n\nCerul se-aprinde în roșu, violet, \n\n Pădurile -s un freamăt, un dans încet-încet \n\n Parfum de mere coapte și de-un fum ușor \n\n Pătrunde -n suflet, lin, în trup și-n dor.\n\nȘi totu-i liniște, și cântecul prea vechi, \n\n Când păsările pleacă-n zări, perechi, \n\n Rămas -am noi, sub ploi de chihlimbar, \n\n Să ne -nvăluie toamna ca un veșmânt de jar.\n\nDin fiecare foșnet, un gând răsare, \n\n O toamnă- i ca o clipă de încântare, \n\n Și-n mine cresc poeme, din frunze și culori, \n\n Căci toamna mă îndeamnă să visez până-n zori.\n\nÎn noaptea pierdută \n\n În nopți de tăcere când visul se sparge, \n\n Un val de amintiri în suflet se arde, \n\n Se zbate în umbră, ca un val în mare \n\n Un suspin ce răsună, ca un strigăt de jale.\n\nPrivind spre apus, mă pierd în gândire \n\n Amintiri ce sângerează fără măsură, \n\n Fiecare suspin, un ecou al durerii \n\n Se leagănă- n umbra, în clipele serii.\n\nCând umbrele dansează pe cărări de regret, \n\n Se întunecă zarea, și-n timpul încet, \n\n Pe străzi pustii, tăcerea mă cheamă \n\n Un vals al regretelor, ce lasă o rană\n\nAș vrea să îmbrățișez un zâmbet trecut, \n\n Dar lacrima curge, în umbra unui neavut \n\n În noapte mă pierd, cu gândul la tine, \n\n Tristețea -mi devine un vechi vers de sine.",
    "metadata": {
      "original_file": "Observatorul_0091.html"
    }
  },
  {
    "title": "FOTOGRAFIA ZILEI: Pauza de dinaintea dejunului",
    "content": "Ai fotografiat ceva deosebit și vrei ca imaginea să fie apreciată de cât mai multă lume? Ai surprins cu telefonul o problemă și vrei ca autoritățile să afle de ea? Atunci rubrica FOTOGRAFIA ZILEI de pe www.observatorul.md este locul perfect pentru imaginea ta. Trimite-ne imaginea ta pe facebook.com/observatorul.md și descrie când, unde și în ce context a fost făcută, iar noi vom avea grijă să o promovăm ca să ajungă la cât mai mulți oameni.",
    "metadata": {
      "original_file": "Observatorul_0245.html"
    }
  },
  {
    "title": "Ambasadorul Cristian-Leon Țurcanu a fost la Dumbrăveni pentru a vedea progresele Proiectului de Alimentare cu Apă / VIDEO",
    "content": "Recent, circa 50 de gospodării din satul Dumbrăveni, comuna Vădeni, raionul Soroca, au fost conectate la apeductul Soroca-Bălți. Lucrările au fost realizate în cadrul programului „Satul European”. Valoarea totală a proiectului a fost evaluată la peste trei milioane de lei. Atât Guvernul Republicii Moldova, cât și guvernul României au contribuit financiar la realizarea acestui proiect.\n\nAstăzi, ambasadorul României în Republica Moldova, Cristian-Leon Țurcanu, a fost prezent în satul Dumbrăveni, raionul Soroca, pentru a vedea la fața locului progresele realizate în cadrul proiectului de alimentare cu apă al satului.\n\nAmbasadorul României în Republica Moldova, a subliniat importanța acestui proiect, menționând că sprijinul României pentru Republica Moldova se concretizează în astfel de inițiative care aduc beneficii directe și imediate comunităților locale . „Guvernul României a finanțat un proiect foarte important. Este vorba despre un proiect cu alimentare potabilă a satului Dumbrăveni, o comunitate destul de mică, care avea nevoie de apă curentă potabilă. Proiectul a fost derulat prin programul Satul European, un program al Guvernului de la Chișinău, iar România a cofinanțat o parte din proiect în valoare de aproximativ un milion de lei. „, a declarat ambasadorul.\n\nProiectul este doar la început, urmând ca în perioada următoare să fie realizată conectarea tuturor gospodăriilor din sat.\n\nPrimarul satului Vădeni, Veaceslav Dobrovolschi a subliniat importanța acestui proiect pentru comunitatea locală ”Este rezultatul unui proiect mare pentru comuna noastră. Menționez că în continuare avem de implementat și alte proiecte importante la fel legat de apeduct, construcția rețelelor în comuna Vădeni, sperăm că numărul consumatorilor va fi în creștere”.\n\nProgramul „Satul European”, prin care a fost realizat acest proiect, reprezintă un exemplu concret de colaborare eficientă între România și Republica Moldova, având ca scop principal îmbunătățirea vieții oamenilor din comunitățile rurale. Domnul ambasador a promis că România va continua să sprijine astfel de proiecte și în alte localități din Republica Moldova.",
    "metadata": {
      "original_file": "Observatorul_0300.html"
    }
  },
  {
    "title": "În raionul Soroca s-au făcut totalurile Festivalului Internaţional de Muzică „Mărţişor – 2024”",
    "content": "Timp de zece zile raionul şi municipiul Soroca a găzduit Festivalul Internaţional de Muzică „Mărţişor – 2024”. În cadrul Festivalului au fost prezentate mai mult de 40 concerte şi spectacole muzicale (7 spectacole la Soroca şi 33 în teritoriu) cu evoluarea a 96 de colective artistice: 28 – colective artistice cu titlul „model”, 68 colective de amatori, 5 colective profesioniste, 18 interpreţi de muzică populară şi uşoară din raion şi republică, cu circa 1200 de participanţi, 7, 1 mii spectatori, 4 centre de meşteşuguri populare şi 80 meşteri populari.\n\nColectivele artistice „model” din raion au susţinut concerte muzicale în localităţile: Parcani, Dubna,Voloviţa, Rubleniţa, Şolcani, Pîrliţa, Vărăncău, Bădiceni, Racovăţ, Trifăuţi , Ocolina, Ţepilova, Şeptelici, Stoicani, Cosăuţi, Băxani, Vădeni, Dumbrăveni, Ruslanovca , Redi –Cereşnovăţ ş.a. Spectacole artistice de zile mari s-a desfăşurat în localităţile: Bădiceni, Pîrliţa şi Vădeni cu participarea ansamblurilor folclorice ”Rostăriţa”, ”Frunze de dor” şi ”Ţărăncuţa”, Parcani şi Racovăţ cu participarea colectivelor artistice: ”Ţărăncuţa”, ”Doina Nistrului”, ”Arcaşii lui Ştefan”, ”Vatra”, ”Sînzîenele”, Rubleniţa, Vărăncău şi Stoicani cu participarea ansamblurilor folclorice – ”La izvoare”, ”Ţărăncuţa”, ”Floare de–nu-mă-uita”, Voloviţa, Şolcani şi Dubna cu participarea ansamblurilor folclorice ”Floare de noroc”, ”Busuioc”, ”Stejarul” ş.a. creându-se o atmosferă de sărbătoare, iar colectivele din scenă au avut parte atât de un public select, dar şi de susţinerea Primarilor din aceste localităţi.\n\nEvenimentele artistice de excepţie consacrate Zilei Internaţionale a Femeii, cât şi a ”Mărţişorului” a avut loc în satele Rubleniţa, cu participarea orchestrei de muzică populară MUGUREL din municipiul Chişinău, dirijor, Ion Dascăl, în sala Palatului de Cultură Soroca cu participarea Band – Orchestra Consiliului raional Soroca, conducător artistic şi dirijor – Ion Vorotneac şi ansamblul vocal din or. Viniţa, Ukraina, conducător Tetiana Conaniska – Gavriş, trupa Nemuritorii, cel mai iubit grup folcloric din judeţul Buzău, România, trupa AKORD din mun. Chişinău şi a interpreţilor de muzică uşoară şi populară: Olga Ciolacu, Victoria Lungu, Mariana Şura, Rodica Buhnă, Nătăliţa Munteanu, Felicia Nevodaru, Tamara Coşciug, Constantin Rotaru, Ghenadie Stratu, Svetlana Bazic, Valeriu Ceban, Oxana Stati ş.a.\n\nDeschiderea şi închiderea Festivalului ”Mărţişor” a fost organizată în baza colectivelor artistice a Palatului de Cultură: orchestra de fanfară, dirijor – Mihai Boldescu, ansamblul de dans popular ”Nistrenii”, coregraf Nadejda Gorpin, teatrul ”Prometeu”, regizor – Iurie Babii, ansamblurile folclorice ”Colinda”, ”Floare de–nu-mă-uita”, conducători – Valentin Coşciug, Sergiu Ungurean, orchestra de muzică populară ”Doina Nistrului” şi ansamblul de dans popular ”Vatra”, conducători – Nicolae Zabulică, dirijor, Ion Alexei, coregraf, Mihai Chiriliuc, studiourile muzicale: ”Golden–Star”, ”Bravo-Star”, ”Media –Ton”, conducători – Olga Avramioti, Ludmila Ceban şi Ruslan Zabolotnîi, formaţiile de dansuri populare şi sportive: ”Dumbrăviţa”, conducător – Victor Toderaş, ”Prestige” şi ”Elegance”, conducători – Mihai şi Oxana Ţapu, Lucia Zabrian, corul ”Orantis”, dirijor – Veronica Chiţan; ansamblurile vocale ”Divinitate” şi ”Bujoreii”, conducători – Ion Rotari şi Tatiana Rudei şi formaţia de muzică uşoară ”Olhionia”, conducător – Valeriu Ceban. \n\n Totodată Festivalul a oferit posibilitatea tinerelor talente de a se manifesta în cadrul concertului susţinut de colectivele artistice a Şcolii de Arte ”E. Coca”: corurile de copii şi ansamblule folclorice ”Do Re Micii”, ”Belcanto”, ”Licurici”, ”Busuioc”, ”Flueraşii” conducători – Angela Rezuş, Ludmila Samarin, Svetlana Saharova, Tudor Tarusov, ansamblul de fluierişti, orchestra de fanfară, conducător- Vladimir Zagaevschii, orchestra de muzică populară, conducător – Ion Alexei şi colectivul artei teatrale, regizor – Lucia Bazic.\n\nDin partea Secţiei Cultură şi Turism aducem mulţumiri Consiliului Raional Soroca, primarilor din municipiu şi raion pentru aportul şi susţinerea colectivelor la organizarea acestor evenimente culturale, conducătorilor formaţiilor artistice pentru prestaţia la nivel înalt în scenă şi a meşterilor populari pentru organizarea expoziţiei originale de mărţişoare şi a lucrărilor de artizanat, iar spectatorilor pentru clipele frumoase trăite împreună în cadrul Festivalului „Mărţişor 2024”.",
    "metadata": {
      "original_file": "Observatorul_0479.html"
    }
  },
  {
    "title": "Primăria municipiului Soroca îndeamnă cetățenii să facă ordine în curțile blocurilor de locuit",
    "content": "La finalul lunii august marcăm mai multe sărbători: Ziua Independenței Republicii Moldova, Hramul municipiului Soroca și Limba Noastră cea Română. Municipalitatea, tradițional, face pregătirile necesare ca Soroca să intre în atmosfera de sărbătoare.\n\nSecția de Amenajare și Înverzire este implicată în salubrizarea municipiului, informează serviciul de presă al primăriei: „Sunt cosite buruienile, se vopsesc bordurile și zebrele. Totodată sunt efectuate și lucrările planificate ce țin de reparația străzilor și trotuarelor. Primăria municipiului roagă cetățenii să se implice și ei, și să facă ordine în curțile blocurilor de locuit”.",
    "metadata": {
      "original_file": "Observatorul_0183.html"
    }
  },
  {
    "title": "La Soroca a avut loc Festivalul Tradițiilor și Obiceiurilor de Iarnă „V-AM URA, V-AM TOT URA” / VIDEO",
    "content": "Pe 25 decembrie, Piața Libertății din Soroca a fost locul unde spiritul sărbătorilor de iarnă au prins viață, odată cu desfășurarea Festivalului raional al tradițiilor și obiceiurilor de iarnă „V-AM URA, V-AM TOT URA”, aflat la cea de-a XV-a ediție.\n\nOrganizat de Secția Cultură și Turism, împreună cu alte structuri locale și în parteneriat cu Primăria municipiului Soroca și filiala locală a Camerei de Comerț și Industrie, evenimentul a adus bucurie locuitorilor și vizitatorilor deopotrivă.\n\nProgramul festivalului a fost unul variat. Cei prezenți au avut ocazia să asculte colinde, urături, să admire expoziții de măști și meșteșuguri populare, iar totodată s-au delectat cu preparate din bucătăria tradițională și au avut ocazia să participe la diverse concursuri și întreceri sportive.\n\nPeste 50 de colective artistice din raionul Soroca au urcat pe scenă, oferind un concert festiv de neuitat, care a adus în prim-plan frumusețea obiceiurilor și tradițiilor de iarnă.",
    "metadata": {
      "original_file": "Observatorul_0029.html"
    }
  },
  {
    "title": "7 flori de grădină pe care le poți semăna în luna martie",
    "content": "Plantele anuale sunt plantele care își finalizează ciclul de viață, de la germinație până la producerea semințelor, într-un singur sezon de creștere, și apoi mor. Din acest motiv, majoritatea plantelor anuale sunt foarte ușor de crescut din semințe. Noi îți recomadăm 7 flori de grădină pe care le poți semăna în luna martie.\n\nCele mai populare flori anuale, renumite pentru strălucirea și perioada lor lungă de înflorire. Soiurile sunt de diferite culori cu dimensiuni și forme variate ale tufelor. Petuniile au nevoie de un loc însorit, altfel se întind și înfloresc slab. Semințele sunt foarte mici, deaceea nu sunt îngropate, ci sunt doar semănate pe suprafața substratului, deoarece au nevoie de lumină pentru a germina. Solul trebuie să fie bine drenat și să nu fie prea umed, în special în containere. Substratul trebuie să fie fertil pentru a promova o creștere bună. Plantați petuniile tinere în aer liber după ultimele înghețuri de primăvară. Petuniile sunt destul de rezistente la căldură, deci nu va trebui să vă faceți griji cu privire la udarea frecventă. Plantele din ghivece vor necesita udare mai frecventă decât cele plantate în grădină. Fertilizați petuniile cu un îngrășământ echilibrat la fiecare două săptămâni pentru a susține creșterea și înflorirea abundentă. Timpul de germinare și temperatura: 7 zile la 27°C.\n\nInflorescențele salviei constau în spice dense de flori tubulare. În timp ce nuanțele de roșu strălucitor sunt cele mai comune în rândul salviei anuale, unele soiuri au flori albastre, mov, somon și albe. Salvia supraviețuiește în umbra parțială, dar înflorește cel mai bine în plin soare. Timpul de germinare și temperatura: 12 zile la 21°C.\n\nUna din caracterisiticile florilor duble ale gurii de leu e că ele pot fi de aproape orice culoare (cu excepția albastrului). Florile și mugurii se disting printr- un miros dulceag de bomboane. Deoarece gura leului poate rezista la înghețuri ușoare, este una dintre primele plante anuale pe care le puteți planta în grădină. Această poate înflori tot sezonul, dar înflorește în valuri (după fiecare val, tufișurile necesită tăiere). Se simte bine în plin soare. Semințele sunt răspândite pe suprafața solului și acoperite cu un strat subțire de substrat semănat. Timpul de germinare și temperatura: 8 zile la 24°C.\n\nDacă căutați o plantă anuală strălucitoare, rezistentă la căldură și secetă, ar trebui să optați pentru verbena. Soiurile vin în diferite nuanțe, inclusiv cele bicolor. Verbena produce ciorchini bogate de flori în formă de cui care înfloresc din iunie până la primul îngheț. Tufele sunt mici și compacte, având înălțimea de 30 cm și lățimea de 20-30 cm. Există soiuri de verbenă pentru ghivecele suspendate. Timpul de germinare și temperatura: 12 zile la 21°C.\n\nFloarea este populară datorită tufelor sale scunde și ramificate și a inflorescențelor pufoase albastre-violete. Poate fi numit una dintre cele mai rezistente flori anuale. Planta se simte bine la soare și tolerează semiumbra, este rezistentă la secetă . Ageratumul se extinde pe o lățime de 30 cm, umplând bordurile sau containerele. Nu necesită tăierea ramurilor, deși acest lucru poate contribui la o înflorire suplimentară. Un alt avantaj constă în atracția insectelor polenizatoare pentru el. Atunci când semănați semințele, acestea sunt acoperite cu un strat subțire de sol semănat. Timpul de germinare și temperatura: 7 zile la 27 °C.\n\nO plantă cățărătoare scundă, care ajunge la doar 10-25 cm în înălțime. Servește ca o excelentă plantă în ghivece răspândind parfumul său de miere. Alyssum este o plantă anuală de sezon rece. Vara, se poate întinde, dar adesea își recapătă puterea toamna. Florile sale mici în formă de cruce pot fi albe, lavandă sau violet, iar frunzele sunt lanceolate, de culoare gri-verzuie. Semințele sunt îngropate ușor în substrat. Timpul de germinare și temperatura: 5 zile la 24 °C.\n\nAceste flori scunde cu petale moi și delicate sunt perfecte pentru zonele umbroase din grădina dvs. De obicei, astfel de locuri nu sunt cele mai bune pentru anualele care au nevoie de mult soare, dar balsaminul crește bine în astfel de condiții .Plantați-le în locul umbrit și vă veți bucura de flori frumoase tot vara.Atunci când semănați semințele, acestea sunt acoperite cu un strat subțire de sol semănat și plasate într-un loc luminos. Timpul de germinare și temperatura: 15 zile la 24 °C.",
    "metadata": {
      "original_file": "Observatorul_0496.html"
    }
  },
  {
    "title": "Elevii Colegiului ”Mihai Eminescu” din Soroca sunt implicați în promovarea turismului în regiune / VIDEO",
    "content": "Pentru a evidenția potențialul turistic al raioanelor Soroca, Drochia și Florești, „Observatorul de Nord” și Colegiul „M. Eminescu” din Soroca și-au unit eforturile într-un proiect finanțat prin intermediul Programului de Granturi Mici al Biroului de Cooperare Elvețiană. În cadrul stagiului de practică, elevii de la specialitatea „Turism” au identificat destinațiile turistice relevante din localitățile raioanelor și au fotografiat și colectat informații și legende de la băștinași. Iată cu ce opinii au venit elevii la final de practică:\n\n-Participarea la proiectul de valorificare a obiectivelor turistice, a fost o călătorie pentru mine, descoperind locuri minunate din propria localitate. Am realizat cât de mult se merită să fie promovat și apreciat satul meu. Această experiență m-a motivat să devin ambasador al frumuseții locale și să împărtășesc entuziasmul meu de explorare cu alții, ca viitorul agent de turism. Sunt hotărâtă să contribuie la creșterea interesului turistic în localitatea mea, astfel oferind oportunitatea de a explora minunile ascunse ale acestui loc.\n\n– Eu, împreună cu colegii mei de grupă, am avut ocazia să particip la acest proiect, care și-a propus să identifice locurilor turistice nevalorificate din raioanele Soroca, Drochia, Florești. Ca sarcină am avut cercetarea Mănăstirii Sfânta Treime de la Rudi. Această mănăstire m-a lăsat uimit de frumusețea peisajelor sale naturale. Cu siguranță că merită să vizitați acest locaș sfânt și minunat.\n\n-Am avut de realizat un proiect în care am menționat și am promovat muzeul din satul meu natal, satul Șolcani… Atunci când am intrat în muzeu, nu-mi venea să cred. Atâtea lucruri frumoase care nu le-am mai văzut până acum. Da, erau înghesuite toate, dar fiecare are o amintire foarte importantă pentru noi. Muzeul nostru din sat reprezintă cultura noastră și tradițiile noastre mai vechi. Cu ele noi ne mândrim și până și în ziua de azi. Ne străduim ca să le păstrăm și să le ducem din generație în generație.\n\n-Eu și colegii mei suntem foarte onorați să facem parte din acest proiect dedicat destinațiilor turistice nevalorificate din nordul Republicii Moldova. Am început acest proiect cu o căutare minuțioasă a destinațiilor turistice. Mai apoi am realizat un amplu documentar despre acestea, colectând informații istorice și geografice. În cadrul acestui proiect nu doar am descoperit destinații turistice noi, dar și am învățat despre importanța promovării acestora.\n\n-Acest proiect a fost o experiență de neuitat, în care ne-am simțit atât reporter, cât și cercetători. Am vizitat locuri din Soroca, din Drochia și Florești pentru a le valorifica și pentru a atrage cât mai mulți vizitatori și turiști din alte regiuni.\n\n– În cadrul stagiului de practică, elevii de la specialitatea turism au avut ca sarcină să identifice obiective turistice din localitățile natale. Vreau să menționez că elevii au realizat produse cu obiectivele naturale și antropice din localitățile natale. Unii au realizat video-uri, fotografii, alții au colectat informații. Sper ca în cadrul acestui proiect aceste obiective să fie valorificate pe plan național și internațional.",
    "metadata": {
      "original_file": "Observatorul_0253.html"
    }
  },
  {
    "title": "Stela Toma: „Visul meu din copilărie era să însușesc profesia de bibliotecar”",
    "content": "Visul meu din copilărie, care predomina în toate compunerile școlare pe temă liberă și în jocurile copilărești cu cărți cusute din gazete și fel de fel de hârtii și fotografii, era să însușesc profesia de bibliotecar, profesie frumoasă, pașnică, a cunoașterii, a culturii, profesia valorilor, profesia inteligenței și a cărții.\n\nDe când mă țin minte mă simțeam bine în bibliotecă și credeam pe atunci, ce bine ar fi să fiu bibliotecar, toate cărțile vor fi ale mele, cadoul meu preferat din toate timpurile era să primesc în dar o carte. Astăzi visul mi l-am realizat, parcurgând o cale lungă de instruiri la școala de bibliotecari înconjurată de o mulțime de profesori erudiți, profesioniști și foarte responsabili, am deprins această abilitate și pe tot parcursul activității profesionale, ofer servicii informaționale de înaltă calitate, depun mari stăruințe, dar rezultatele îmi motivează așteptările. Instruirile continuă și în ziua de astăzi, fără care nu este posibil să faci față cerințelor comunității. Într-un final, mi-am dat seama că fac ceia ce pot face, ce mi-i dragă să fac și ce am învățat, altceva eu nu pot fi. Această profesie mi-a mai îndeplinit un vis de a îmbina utilul cu frumosul arta fotografiei și cercetării Patrimoniului Cultural al localității de baștină, unde depun mult suflet. Am avut o copilărie fericită și urmările acestei copilării mi-a marcat viața. \n\n Stela Toma, bibliotecar\n\nP.S.: De Ziua Internațională a Copiilor am propus maturilor să ne vorbească despre visele din copilărie realizate peste ani și cum a fost calea spre ele. Află aici și alte vise realizate, ce pot servi ca model pentru mulți dintre noi.",
    "metadata": {
      "original_file": "Observatorul_0316.html"
    }
  },
  {
    "title": "Medicul ginecolog Tatiana Morari: ”Acum avem toate pârghiile necesare pentru a depista și a trata în stadiile incipiente cancerul de col uterin”",
    "content": "Astăzi, aproximativ 4.500 de femei din Republica Moldova trăiesc cu cancer de col uterin. Statisticile arată că în 2025 numărul lor ar putea ajunge la 4.800. Astfel, zilnic, o femeie este diagnosticată cu acest tip de cancer, iar o dată la trei zile, o femeie moare din cauza lui. Acest lucru se întâmplă deoarece femeile nu sunt informate despre măsurile simple existente pentru prevenirea cancerului și se adresează prea târziu la medic.\n\nDiscutăm cu doamna Tatiana Morari, medic ginecolog: „Cancerul de col uterin este o formă de cancer care poate fi prevenită. Există mai multe cauze care pot duce la apariția acestui tip de cancer, dar cauza de bază este infecția cu Virusul Papilloma Uman, care se transmite pe cale sexuală. Conform statisticilor, cancerul de col uterin afectează în majoritatea cazurilor femeile de vârstă reproductivă. Aproximativ 80% din populație, pe parcursul vieții, se întâlnește cu acest virus, iar în 80% dintre cazuri, el se elimină de la sine. În caz de persistență, în timp, poate provoca diverse grade de leziune cervicală. Nu există un tratament specific. Unica metodă de protecție este vaccinarea împotriva HPV.”\n\nDeși aceste cifre ar putea părea că seamănă cu formula frumuseții feminine, ele reprezintă o explicație matematică a modului în care poate fi prevenit cancerul de col uterin.\n• Prima condiție: Vaccinarea a 90% dintre fete și băieți după vârsta de 12 ani.\n• A doua condiție: Screening-ul a 70% dintre femei cu vârsta între 25 și 61 de ani.\n• A treia condiție : Tratamentul a 90% dintre femeile cu pre-cancer.\n\nÎncepând cu 2017, în Republica Moldova a fost introdus vaccinul împotriva HPV pentru fete și băieți după vârsta de 12 ani. Vaccinul se administrează cu acordul părinților. Injecția se face în partea de sus a brațului, în două doze, la interval de șase luni. Înainte de administrarea vaccinului, medicul de familie va discuta pentru a afla dacă persoana nu este alergică, dacă urmează un tratament și ce fel de medicamente administrează.\n\n„La noi, lumea este sceptică față de vaccinare. Sunt foarte multe dogme care nu sunt reale, nu sunt corecte. Se crede greșit că vaccinul influențează fertilitatea. Totuși, datele statistice arată că, în anul 2023, în raionul Soroca, 78% dintre fete din categoria de vârstă vizată au fost vaccinate, precum și 4% dintre băieți ”, critică Tatiana Morari . \n\n\n\nCa și alte vaccinuri sau medicamente, vaccinul anti-HPV cauzează uneori reacții adverse locale minore, care trec ușor.\n\nCancerul de col uterin se dezvoltă lent, iar prevenirea sa poate fi realizată prin control periodic. Screening-ul cervical, cunoscut și sub denumirea de examen citologic sau PAP test, presupune analiza unei probe de celule (frotiu) prelevate de pe suprafața colului uterin. Scopul principal al acestui test este de a detecta celulele anormale sau atipice.\n\n„ Examenul citologic sau screening-ul se realizează în fiecare Centru de Sănătate, unde există un cabinet echipat, iar asistentele medicale sunt instruite să preleveze probele citologice. Toate femeile cu vârste cuprinse între 25 și 61 de ani pot efectua acest control o dată la trei ani, indiferent dacă sunt asigurate sau nu. Este o procedură ginecologică care se efectuează pe fotoliu ginecologic. Se utilizează o periuță specială pentru recoltarea probelor de pe colul uterin. Acest test nu este dureros sau agresiv , ne informează Tatiana Morari. \n\n\n\nConform datelor statistice, în raionul Soroca există aproximativ 24.000 de femei cu vârsta cuprinsă între 25 și 61 de ani. Anual, în jur de 8.000 de femei ar trebui să facă acest test, însă, din păcate, doar aproximativ 60% dintre ele efectuează acest tip de control.\n\nTatiana Morari completează: „ Rezultatul citologiei este primit în decurs de două săptămâni. Dacă citologia este normală, femeia este chemată din nou la screening peste trei ani. Dacă în urma screeningului se depistează ceva anormal, femeia este trimisă la un examen colposcopic.”\n\nÎn primele șase luni ale anului 2024, dintre cele 8.200 de femei cu vârste cuprinse între 25 și 61 de ani, 2.661 au fost investigate citologic. În urma controlului, au fost identificate 85 de femei cu suspiciuni, ele fiind referite la controlul colposcopic.\n\nA treia verigă: tratamentul a 90% dintre femeile cu pre-cancer\n\nDacă în urma screeningului se depistează celule anormale, femeia este direcționată către un examen colposcopic. La Soroca, din luna septembrie 2023, a început să funcționeze cabinetul de colposcopie, deschis în incinta secției consultative a Spitalului Raional. „Colposcopia este o procedură simplă și aproape nedureroasă. Nu diferă prea mult de un examen ginecologic obișnuit” , ne asigură Tatiana Morari.\n\nO colposcopie durează aproximativ 15-20 de minute. După ce pacienta se așază pe masa ginecologică, medicul folosește specula vaginală pentru a fixa colul uterin. Apoi, examinează cu atenție colul uterin cu ajutorul colposcopului – un instrument asemănător unui binoclu, montat pe un suport cu o lumină puternică. Acesta are capacitatea de a mări de aproximativ 50 de ori țesutul. Paralel, se efectuează două probe chimice cu acid acetic și cu Lugol, care nu creează niciun disconfort pentru femeie. Dacă medicul observă ceva anormal, poate să preleveze probe de țesut, care vor fi trimise la laborator pentru analize.\n\nÎn timpul colposcopiei, pacienta are posibilitatea să privească la ecranul pe care se proiectează imaginile, iar medicul ginecolog îi poate explica în timp real ceea ce vede. Astfel, pacienta poate înțelege mai bine starea sa de sănătate și pașii următori în procesul de diagnosticare și tratament.\n\nTatiana Morari recomandă ca, înainte de colposcopie, femeile să nu folosească tampoane, medicamente sau creme. De asemenea, pacienta ar trebui să evite relațiile sexuale în noaptea dinaintea programării și să nu fie în timpul menstruației.\n\n„În primele șase luni, în cadrul examinării colposcopice la Soroca, trei femei au fost diagnosticate cu cancer, dintre care două în stadiul 1 și una în stadiul 3. Aceste femei au fost referite la Institutul Oncologic, iar 15 femei depistate cu stări precanceroase au fost referite pentru tratament la Institutul Mamei și Copilului”, ne povestește dna Morari. \n\n\n\nPacienta M., născută în 1974, s-a prezentat pentru consultație la un spital din Chișinău, unde i s-a diagnosticat un miom uterin multinodular de 8-9 săptămâni, însoțit de sângerare anormală. Femeia s-a prezentat apoi la medicul de familie pentru a obține o îndreptare la spital. Medicul i-a recomandat să facă un test de citologie, care a arătat prezența unor celule anormale. Ulterior, pacienta a fost trimisă la cabinetul de colposcopie din Soroca, unde medicul a identificat o leziune cervicală de grad înalt, cu suspiciune de invazie. Pacientei i s-a prelevat o biopsie pentru a confirma diagnosticul. Rezultatele au confirmat prezența unui cancer de col uterin. Pacienta a fost referită la Institutul Oncologic și a fost supusă intervenției chirurgicale necesare pentru tratamentul cancerului.\n\nCancerul nu doare și nu este vizibil în stadiile inițiale. Devine vizibil și dureros doar în stadii avansate. Acum avem toate pârghiile necesare pentru a depista și a trata în stadii incipiente cancerul de col uterin. Chiar dacă femeia nu prezintă nici un simptom și nu are nici o plângere, noi recomandăm cu insistență să meargă la un consult ginecologic anual și să facă un screening o dată la trei ani. Să fim de acord, acesta este un efort foarte mic,dar cu impact destul de mare asupra sănătății femeilor”, ne convinge medicul Tatiana Morari.",
    "metadata": {
      "original_file": "Observatorul_0195.html"
    }
  },
  {
    "title": "Și-a bătut mama după ce a fost prins dormind cu iubita în pat",
    "content": "Judecătoria Soroca a emis recent o sentință într-un caz de violență domestică, în care un tânăr a fost recunoscut vinovat de agresarea fizică a propriei sale mame. Instanța i-a impus o pedeapsă în formă de muncă neremunerată în folosul comunității, constând în 150 de ore.\n\nConform mărturiilor aduse, incidentul a avut loc în data de 9 noiembrie 2023. Mama, în calitate de parte vătămată, în cadrul ședinței de judecată, a declarat că nu dorește ca fiul său să fie pedepsit, deoarece acesta și-a cerut iertare și sunt în prezent în relații bune.\n\nCu toate acestea, referitor la circumstanțele faptelor, a indicat că ”în dimineața de 9 noiembrie 2023, în jurul orelor 09:00, după ce a fost la piață, a mers la soacra sa să-i dea niște bani, însă aceasta nu era acasă. Intrând în casă, a observat că cineva dormea în pat, dar nu a putut distinge clar din cauza întunericului. A tras plapuma de pe pat și a observat că fiul său dormea, iar lângă el era o fată căreia i-a cerut să plece acasă. Fiul său s-a ridicat din pat, a lovit-o de două ori în frunte, după care a lovit-o mai puternic. Apoi a apucat-o de gât, a tras-o de scurtă și basma, încercând să o scoată afară. În coridor, fiul său a lovit-o peste față, apoi i-a aplicat o lovitură cu piciorul în barbă și, ulterior, de trei ori în cap și în spate cu piciorul. A tras-o de păr și de ața de la scurtă, care o strângea de gât, împiedicându-o să respire.\n\nÎn acel moment a venit soacra sa și i-a cerut să plece acasă. În drum spre casă, s-a întâlnit cu mama fetei și i-a spus să meargă să -și ia fiica acasă.",
    "metadata": {
      "original_file": "Observatorul_0480.html"
    }
  },
  {
    "title": "Mâine e hram în raionul Soroca: vezi în ce sat poți hrămui",
    "content": "fondat la 3.11.1998, înregistrat la Camera Înregistrărilor de Stat, membru al Asociaţiei Presei Independente afiliate WAN (Organizaţiei Internaţionale a Ziarelor) din anul 1999, este primul ziar din câmpia Sorocii, care este inclus în Catalogul ÎS \"Poşta Moldovei\", apare în limba română",
    "metadata": {
      "original_file": "Observatorul_0204.html"
    }
  },
  {
    "title": "Elevii de la liceele ”Constantin Stere” și ”Petru Rareș” au aflat despre misiunea Poliției de Frontieră / VIDEO",
    "content": "Nu au mai trăit asemenea emoții puternice niciodată, vorbim despre elevii claselor a II-a A (învățătoare Angela Chiriac), a III-a B (învățătoare Ludmila Spinovschi) de la Liceul Teoretic „Constantin Stere” și a III-a A (învățătoare Mariana Haric) de la Liceul Teoretic „Petru Rareș”, au fost azi în excursie la Sectorul Poliției de Frontieră „Soroca”. \n\n\n\nElevii au aflat cum se efectuează controalele la hotarele țării, cu ce tip de armament sunt echipați angajații și cum sunt reținuți cei care încalcă regimul de trecere a frontierei. De asemenea, s-au plimbat cu ATV-ul și au ținut în mână arme.",
    "metadata": {
      "original_file": "Observatorul_0341.html"
    }
  },
  {
    "title": "De Ziua Unirii comuna Bulboci s-a înfrățit cu Măgura din România / VIDEO",
    "content": "„În această zi, e mare sărbătoare – aniversarea de 106 ani, de când Sfatul Țării din Basarabia în anul 1918, la dată de 27 martie, a adoptat hotărârea și a semnat actul de Unire a Basarabiei cu România, suntem nespus de bucuroși să avem astăzi ca oaspeți în localitatea noastră. La această solidaritate foarte frumoasă și benefică pentru ambele comunități”, a menționat Iurie Cojocaru, primarul comunei Bulboci.\n\n„Astăzi, această zi importantă, noi am hotărât, să semnăm acest acord de cooperare, acest parteneriat al nostru între localitățile noastre, între Comuna Bulboci din Republica Moldova, și Comuna Măgura din județul Bacău, România. Un acord despre care, eu cred, va duce reale foloase prin dezvoltarea unor programe, unor proiecte culturale, sportive, educative, cât şi prin promovarea unor proiecte de dezvoltare a localităţilor noastre, atât prin fondurile europene cât şi prin fonduri guvernamentale… ”, a adăugat Iordache Costrăș, primarul comunei Măgura, România.\n\n„Astăzi mă aflu aici în fața dumneavoastră, să mă credeți că nu am coafură, nu sunt prea gătită pentru că, așa, dintr-o activitate în altă, astăzi, cu toate că sunt 106 ani, de la cea frumoasă, importantă, istorică, sărbătoare… Vă spun, cu Doamne ajută, să aveți un parteneriat fructuos, să aveți un schimb de activități, experiență și să ne ținem de neam, de frați, pentru că vorbim toți o limbă, limba română care este mama tuturor românilor… Sănătate și numai bine!”, a menționat Olga Gherghelijiu, director adjunct, LT “Ion Creangă”.\n\n„Vreau să felicit cu acest eveniment istoric… 106 ani au trecut de la semnarea Actului Unirii a Sfatului Țării, un eveniment foarte frumos. Și mă bucur foarte mult că Domnul Iurie a găsit prierejul să vă invite astăzi, aici… Mă bucur să salut și fețele bisericești, sper să fie o colaborare fructuoasă și pe această direcție și pentru domeniul spiritual”, a spus Veaceslav Burlacu, șeful Oficiului Teritorial Soroca, al Cancelariei de Stat.\n\nAstfel de parteneriate sunt extrem de benefice pentru ambele părți, deoarece facilitează schimbul de experiență, resurse și bune practici în diverse domenii, cum ar fi administrația publică, educația, cultura și dezvoltarea economică.",
    "metadata": {
      "original_file": "Observatorul_0438.html"
    }
  },
  {
    "title": "Investiția Ta Ideală în Imobiliare cu Suportul Observatorului de Nord!",
    "content": "Ce să fac dacă vreau să cumpăr sau să vând apartamentul meu? Unde să apelez pentru o mai bună informare? Când este momentul potrivit? Cum îmi rezolv problema?\n\nEchipa de la Observatorul de Nord este aici pentru a-ți răspunde la toate aceste întrebări și pentru a-ți oferi suportul necesar în tranzacțiile imobiliare. Fie că ești interesat să cumperi un apartament sau să îți vinzi proprietatea, suntem pregătiți să te ajutăm să faci cea mai bună alegere.\n\nContactează-ne acum și profită de cele mai bune oferte imobiliare din Soroca!\n\nPentru detalii suplimentare, sună-ne la 0230 24073 sau vizitează-ne pe www.observatorul.md.\n\nUrmărește pagina Mică Publicitate de la Observatorul de Nord și descoperă cele mai atractive oferte de apartamente în orașul Soroca.",
    "metadata": {
      "original_file": "Observatorul_0068.html"
    }
  },
  {
    "title": "Sorocenii sunt îndemnați să-și spună părerea dacă sunt mulțumiți de transportul public din municipiu",
    "content": "În municipiul Soroca ar putea fi realizat un studiu de Fezabilitate privind modernizarea serviciului de transport public. În această săptămână subiectul a fost discutat în cadrul primăriei cu participarea conducerii municipiului, Grupului de Lucru pentru Dezvoltare Urbană Integrată, reprezentanții ADR Nord și administratorii firmelor de transport. Studiul de fezabilitate ce urmează a fi realizat ar trebui să conțină analiza situației actuale în domeniul serviciilor de transport; scenarii și soluții pentru îmbunătățirea serviciilor de transport; aspecte tehnice și logistice legate de flota de transport și infrastructura rutieră; estimarea costurilor operaționale și a investițiilor; analiza cost-beneficii economice, financiare și sociale; evaluarea impactului asupra mediului și aspectele de eficiență energetică; aspectele legate și instituționale de organizare a transportului public, ș.a.\n\nSorocenii care vor să-și spună cuvântul privitor la acest subiect, inclusiv dacă transportul public are întârzieri la sosirea în stație, nu sosesc în stație, se defectează în timpul cursei sau nu știți când sosește mijlocul de transport în stație, sunt îndemnați să completeze acest chestionar – https://docs.google.com/forms/d/e/1FAIpQLSd7R21XSvE8FP-O4Oy5P63OQujTzBO805DxCOwSAqHc1Loh9Q/viewform\n\nTotodată cetățenii care au completat formularul, vor fi contactați la dorință, pentru a fi invitați la consultările publice pe această temă.\n\nActivitățile fac parte din cadrul proiectului ”Întreprinderi și comunități puternice pentru Moldova”, finanțat de Ministerul Federal German pentru Cooperare Economică și Dezvoltare.",
    "metadata": {
      "original_file": "Observatorul_0087.html"
    }
  },
  {
    "title": "Soroca sărbătorește azi Unirea Basarabiei cu România cu mândrie și demnitate / VIDEO",
    "content": "Astăzi, Consiliul Unirii a organizat la Soroca o serie de evenimente prin care au fost comemorați înaintașii noștri, care au realizat visul de secole al neamului : Unirea Basarabiei cu România.\n\nAlexandru Cimbriciuc, Președinte al reprezentanței Soroca a Uniunii Naționale a Veteranilor de Război pentru Independența Republicii Moldova:\n\n– Astăzi aici, la Soroca, noi, basarabenii din Soroca, marcăm Ziua Unirii Principatelor Române. Am devenit o țară puternică. Demnitatea noastră va fi atunci, ca și libertatea noastră, când ne vom uni cu Țara mamă. Unirea nu este un scop, ci o cale. Trăiască România Mare!\n\n– Vă felicităm cu sărbătoarea de astăzi. Soroceni, să nu uităm istoria, istoria adevărată, și să mergem pe tărâmul democratic al aderării la valorile Uniunii Europene.\n\n-Astăzi sărbătorim 106 ani de la Marea Unire a Basarabiei cu Țara Mamă, România, înfăptuită de Sfatul Țării al Republicii Democratice Moldovenești. S-au jertfit înaintașii noștri pentru a -și aduce aportul la reîntregirea neamului. Să fim demni, așa cum au fost ei. Să urmăm tot ce au făcut ei și să reîntregim din nou țara. Trăiască România Mare! Trăiască neamul geto-dac românesc!\n\n-Conștientizăm faptul că negura și pâcla atât de deasă care s-a abătut asupra acestei mici părți din țara noastră mare este împrăștiată până la urmă de vitejia puținilor, dar vrednicilor, reprezentanți ai neamului nostru. Este destul de greu să ne închipuim că noi, încă deocamdată, nu am știut și nu am fost în stare să fructificăm realizările de la 1918.\n\n-Astăzi, 27 martie, marcăm Ziua Unirii Basarabiei cu România. Am participat în cadrul activității de astăzi, în care am adus un mesaj de recunoștință pentru generalul Stan Poetaș, care rămâne eroul Unirii.\n\nAstăzi suntem aici pentru că am organizat niște activități noi, membrii Asociației Obștești Consiliul Unirii din Soroca. Mai multe activități dedicate Zilei Unirii Basarabiei cu România. O zi semnificativă pentru noi, deoarece înaintașii noștri au luptat pentru această sărbătoare, această unire. În această zi am organizat mai multe activități, începând cu Sfânta Liturghie Unirii la Biserica Ortodoxă Românească Sfinții Martiri Brâncoveni, partenerii noștri de întotdeauna. O Liturghie în care ne-am rugat pentru sufletele înaintașilor noștri. Apoi, un frumos marș automobilistic care a purtat drapelul nostru de suflet prin cetatea bătrână, Soroca, de pe malul bătrânului Nistru. Am organizat și un moment în care a răsunat imnul tuturor românilor, iar apoi s-a dansat Hora Unirii.\n\nAm fost toți suflet lângă suflet pentru a da amploare acestui eveniment. Acum suntem la monumentul lui Stan Poetaș, eroul, martirul Unirii, cel care a apărat Basarabia, cel care n ne-a făcut să credem în izbândă, în victorie.",
    "metadata": {
      "original_file": "Observatorul_0439.html"
    }
  },
  {
    "title": "Victoria Bacinina, vocea elevilor din Soroca în Consiliul Național al Elevilor / GALERIE FOTO",
    "content": "Reprezentanții elevilor din școlile profesionale și-au ales conducerea pentru anul școlar 2024-2025. În urma Adunării Generale desfășurate pe 18-19 noiembrie, 10 tineri au fost desemnați să reprezinte vocea colegilor lor la nivel național, în cadrul Consiliului Național al Elevilor (CNE).\n\nPrintre aceștia se numără și Victoria Bacinina, elevă la Colegiul „Mihai Eminescu” din Soroca, care va fi membră în noul consiliu.\n\nPe parcursul a două zile, 80 de elevi au participat la sesiuni de instruire în care au învățat tehnici de comunicare și discurs public, dar și cum să elaboreze programe electorale. La final, pe baza acestor programe, au avut loc alegeri pentru desemnarea celor 10 membri ai Consiliului Național al Elevilor.\n\nConsiliul va fi constituit oficial în luna decembrie, devenind principalul for care reprezintă interesele și vocea tinerilor la nivel național.\n\nEvenimentul a fost organizat de Agenția Națională pentru Tineret, cu sprijinul Centrului de Instruire Continuă în Domeniul Electoral (CICDE) și al Ministerului Educației și Cercetării al Republicii Moldova.",
    "metadata": {
      "original_file": "Observatorul_0069.html"
    }
  },
  {
    "title": "Anunț important pentru șoferii soroceni!",
    "content": "Primăria Soroca informează că mâine, 12 noiembrie, între orele 10:00 și 12:00, traficul va fi oprit temporar pe strada Alexandru cel Bun, între străzile C. Negruzzi și M. Kogălniceanu, în zona Pieței Libertății.\n\nAceastă decizie este luată pentru a permite desfășurarea activităților dedicate Zilei Mobilității Europene în Soroca. Evenimentul are ca scop să încurajeze locuitorii să meargă mai mult pe jos, să folosească bicicleta, transportul public sau să împartă mașina cu alți pasageri.\n\nPrimăria îndeamnă șoferii să aleagă rute alternative și să respecte noile reguli de circulație în acest interval.",
    "metadata": {
      "original_file": "Observatorul_0086.html"
    }
  },
  {
    "title": "Săptămâna alăptării la Spitalul Raional Soroca: Un sprijin important pentru mame și bebeluși / VIDEO",
    "content": "În perioada 1-7 august se desfășoară Săptămâna Mondială a Alăptării, un eveniment deosebit de important pentru mamele și viitoarele mame. La Spitalul Raional Soroca „A. Prisacari”, această săptămână este marcată prin sesiuni de informare și discuții cu medicii specialiști, oferind un sprijin mamelor și femeilor însărcinate.\n\nÎn cadrul acestor sesiuni, mamele au ocazia să învețe despre diverse aspecte importante ale alăptării și sănătății materne. Temele abordate includ pozițiile corecte de alăptare și atașarea bebelușului, alimentația adecvată a mamelor și importanța menținerii activității fizice pe durata sarcinii și alăptării. Specialiștii din spital încurajează toate mamele să alăpteze, subliniind beneficiile pe termen scurt și lung pentru copil.\n\nAlăptarea asigură dezvoltarea ideală a copilului, oferind substanțe nutritive perfect adaptate nevoilor acestuia în fiecare moment. Laptele matern este gratuit, nu conține germeni patogeni și este mereu la temperatura potrivită, eliminând necesitatea echipamentelor speciale și riscul contaminării bacteriene. De asemenea, este ușor de digerat, fiind ideal chiar și pentru nou-născuții prematuri. Laptele matern asigură protecție imunologică și antialergică și reduce riscul de diabet zaharat, obezitate, hipercolesterolemie, alergii, rahitism și alte boli carențiale. Alăptarea contribuie și la dezvoltarea aparatului masticator și la o erupție dentară normală, susține dezvoltarea inteligenței emoționale și a stimei de sine și reduce costurile globale de îngrijire ale nou-născutului.\n\nBeneficiile alăptării nu se limitează însă doar la copil. Pentru mame, alăptarea reduce riscul apariției cancerului de ovar și de sân, previne depresia postnatală, ajută la refacerea uterului după naștere și servește ca o formă naturală de contracepție, cunoscută sub numele de amenoreea de lactație. În plus, alăptarea ajută mamele să revină la greutatea ideală într-un mod natural și sănătos.\n\nAstfel, potrivit Organizației Mondiale a Sănătății, dacă fiecare copil ar fi alăptat timp de o oră după naștere, ar primi exclusiv lapte matern în primele șase luni de viață și ar continua să fie alăptat până la vârsta de doi ani, aproximativ 820 de mii de vieți de copii ar putea fi salvate în fiecare an.",
    "metadata": {
      "original_file": "Observatorul_0205.html"
    }
  },
  {
    "title": "Precizările ministrului mediului din Ucraina privind secarea unei porțiuni din Nistru",
    "content": "Ministrul Protecției Mediului și a Resurselor Naturale din Ucraina, Ruslan Strelets, a fost într-o vizită de lucru la Chișinău, la invitația ministrului Mediului Sergiu Lazarencu. Această vizită este o premieră în relațiile de colaborare dintre cele 2 ministere, domnul Strelets fiind primul ministru al mediului din Ucraina care vine în Republica Moldova.\n\nMinistrul protecției mediului și resurselor naturale din Ucraina, Ruslan Strelets, a făcut precizări în legătură cu imaginile apărute în spațiul public, care arată albia uscată a Nistrului, filmată în zona orașului Hotin din Ucraina, scrie IPN.\n\nAgenția de Stat pentru Resursele de Apă din Ucraina studiază această problemă și împreună cu Ministerul Mediului din Republica Moldova este în proces de definitivare a acțiunilor necesare, a menționat oficialul ucrainean, în cadrul unor declarații de presă la Chișinău.\n\nMinistrul ucrainean, Ruslan Strelets, și-a exprimat speranța ca, în timpul cel mai apropiat, grație unirii eforturilor instituțiilor responsabile din Moldova și Ucraina, va fi găsită o soluție optimă. „În ziua de astăzi este foarte complicat de găsit un răspuns care este motivul, pentru că la momentul actual au loc schimbări climaterice care influențează inclusiv asupra apei din Nistru. Pentru a prezenta informații veridice, este important ca noi să avem concluziile experților la nivel interguvernamental între Republica Moldova și Ucraina. Atât Moldova, cât și Ucraina lucrează la un plan de acțiuniˮ, a spus oficialul ucrainean.\n\nMinistrul moldovean al mediului, Sergiu Lazarencu, a confirmat că ambele echipe tehnice vor face o analiză în cel mai scurt timp, în urma căreia vor fi prezentate concluzii.\n\nMinisterul Mediului și Agenția „Apele Moldovei” au comunicat în ziua de luni că Republica Moldova nu este și nu va fi afectată de aceste fenomene hidrologice. Potrivit Ministerului Mediului, situația s-a creat din cauza deversărilor din lacul de acumulare Nistrean în perioada aprilie-mai, a debitelor mici cauzate de lipsa precipitațiilor în munții Carpați și revenirii fluviului Nistru în albia sa naturală în această regiune.",
    "metadata": {
      "original_file": "Observatorul_0340.html"
    }
  },
  {
    "title": "A rămas fără automobil după ce s-a plimbat cu el prin Parcul ”Grigore Vieru” din Soroca / VIDEO",
    "content": "fondat la 3.11.1998, înregistrat la Camera Înregistrărilor de Stat, membru al Asociaţiei Presei Independente afiliate WAN (Organizaţiei Internaţionale a Ziarelor) din anul 1999, este primul ziar din câmpia Sorocii, care este inclus în Catalogul ÎS \"Poşta Moldovei\", apare în limba română",
    "metadata": {
      "original_file": "Observatorul_0194.html"
    }
  },
  {
    "title": "Noi detalii despre starea de sănătate a starețului mănăstirii din Cosăuți",
    "content": "Venim cu noi detalii despre starea de sănătate a starețului mănăstirii din Cosăuți, înjunghiat duminică de un tânăr de 26 de ani din localitate.\n\nNina Spoială, directorul adjunct al Spitalului Raional Soroca, ne-a comunicat: „Pacientul a fost transferat de la Spitalul Raional ieri, 11 martie, în jurul orei 15:00, la Spitalul Republican, a fost transferat în stare gravă, dar stabilă. Transportul s-a efectuat prin intermediul liniei AVIASAN, cu echipa de medici de la Chișinău.”",
    "metadata": {
      "original_file": "Observatorul_0481.html"
    }
  },
  {
    "title": "Vremea la Soroca: Prognoza meteo pentru joi, 27 iunie 2024",
    "content": "Astăzi, joi , 2 7 iunie, vremea va continua s ă se încălzească, t emperaturile maxime ale zilei vor varia, în general, între 2 8 și 30 de grade Celsius. Temperaturile minime din timpul nopții vor oscila între 17 și 2 3 de grade Celsius.\n\nVântul va sufla slab, cerul va fi variabil , iar precipitații nu se prevăd.",
    "metadata": {
      "original_file": "Observatorul_0252.html"
    }
  },
  {
    "title": "Sărbătoare de neuitat la Grădinița nr. 17 ”Cheița de Aur” cu ocazia Zilei Internaționale a Copiilor / VIDEO",
    "content": "Astăzi, Grădinița nr. 17 ”Cheița de Aur” din Soroca a fost gazda unei festivități deosebite dedicate Zilei Internaționale a Copiilor. Evenimentul, mult așteptat de micuți, a fost marcat de o serie de activități distractive și surprize care au adus bucurie și zâmbete pe chipurile tuturor.\n\nMomentul culminant a fost apariția personajelor îndrăgite din desene animate. Încântați și plini de entuziasm, copiii au dansat și s-au jucat alături de eroii lor preferați. Atmosfera a fost animată de râsete și voie bună, fiecare copil simțindu-se special și implicat în activitățile propuse.\n\nÎn organizarea acestui eveniment, educatorii grădiniței au avut un rol esențial. Cu dedicare și pasiune, aceștia au pregătit diverse jocuri și dansuri, asigurându-se că fiecare detaliu contribuie la reușita sărbătorii. Eforturile lor au fost răsplătite prin bucuria copiilor, care au petrecut momente memorabile alături de colegii și prietenii lor.\n\nLa finalul zilei, administrația publică locală a oferit dulciuri tuturor copiilor, aducând un plus de savoare și încântare acestei ocazii speciale. Cadourile dulci au fost primite cu mare bucurie de către cei mici, constituind o amintire dulce a unei zile perfecte.\n\nMariana Bujor, educatoare: ”1 iunie în instituția noastră mereu se sărbătorește cu o mare fericire și bucurie, pentru că ce poate fi mai frumos pentru noi, care mereu rămânem copii în suflet și pentru copilașii care frecventează această instituție. Cadrele didactice astăzi au pregătit o sărbătoare foarte frumoasă și distractivă pentru toți. La mulți ani tuturor copiilor!”.",
    "metadata": {
      "original_file": "Observatorul_0317.html"
    }
  },
  {
    "title": "Patru ani de la începutul pandemiei: aflăm despre lecțiile învățate de la medicul Veaceslav Neamțu",
    "content": "Pandemia COVID-19 a început oficial la sfârșitul anului 2019, în orașul Wuhan, China, când s-au raportat un număr crescut de cazuri de pneumonie necunoscută. În 2024, această criză globală ar avea aproximativ patru ani de la debutul său, prilej pentru a face anumite analize și a formula niște concluzii.\n\nAmintim că î n raionul Soroca, în timpul pandemiei peste 7000 de persoane s-au infectat, iar numărul celor care au murit din cauza complicațiilor survenite în urma îmbolnăvirii depășește cifra de 2000.\n\nDiscutăm despre lecțiile pandemiei COVID-19 cu șeful secției de terapie intensivă din cadrul Spitalului Raional Soroca ,,A.Prisacari”, domnul Veaceslav Neamțu.\n\n,,Primul pacient pe care eu personal l-am intubat era un preot. El se trata de pneumonie în terapie, apoi starea lui s-a început a agrava și l-am internat în reanimare. Avea insuficiență respiratorie foarte gravă, iar până la urmă a decedat. Noi pe atunci nu aveam nici teste, nici echipamente, și după simptomele pe care le avea pacientul presupuneam că este COVID-19 și aplicam tratamentul ca la o simplă răceală; ne era foarte greu.\n\nMasca de protecție era necesar să o schimbăm odată la două ore, de la început nici nu aveai de unde o procura, dar mulți o făceau acasă din pânză subțire de bumbac cu țesătură foarte rară.\n\nMulte persoane au avut forme ușoare de COVID-19, dar mulți au trecut prin niște stări foarte grave și nu au avut posibilitatea să învingă lupta cu virusul și au decedat.\n\nToate secțiile din spital au fost închise și transferate în secție COVID-19; erau doar una sau două secții pentru pacienții neinfectați.\n\nReferitor la lecțiile învățate, aș spune despre cât de importantă este igiena personală, distanțarea socială, să ne adaptăm și să fim flexibili în fața situațiilor de criză.\n\nLa început, nici nu aveam toate condițiile necesare; trebuia să izolăm pacienții bolnavi, dar cum să-i izolezi când nu ai posibilitatea? De aceea era cazul să improvizăm singuri ceva, de exemplu cum era coridorul cu ieșire deschisă către saloane, am cumpărat polietilenă, am făcut niște ferestre mici ca să vedem pacientul de după sticlă. Aveam o cameră specială unde ne echipam cu tot necesarul, cum ar fi combinezoane, două rânduri de mănuși, mască de protecție, bahile, viziere. Toate acestea la început nu erau, ne-au fost aduse doar 15 combinezoane.\n\nO problemă foarte complicată pe timpul pandemiei a fost asigurarea cu oxigen a pacienților internați în stare foarte gravă.\n\nInițial îl luam de la Bălți, dar în situația în care numărul bolnavilor creștea, am ajuns să avem nevoie de 30 de butelii de oxigen pe zi. La fiecare oră era necesar de schimbat butelia, ceea ce era greu. De aceea cu ajutorul Domnului, în anul 2021 ni s-a instalat stația de oxigen, ușurându-ne foarte mult munca.\n\nParcă era clar cum trebuie tratat, dar nu toți pacienții acceptau același tratament, fiecare era diferit. Dar cel mai greu era atunci când pacienții decedau.\n\nȘtiți cât efort depui să salvezi o persoană și este foarte dureros când aceasta pierde lupta cu viața.\n\nÎn anii 2021-2022, am avut 235 de pacienți și 64 decese, iar în 2023 nu am avut niciun deces.\n\nToate problemele pe care le-am descris mai sus, stresul, greutățile, emoțiile ș.a.m., trăite în timpul pandemiei, au avut și un efect pozitiv. Dacă nu era COVID-19, nu știu dacă astăzi am fi avut această nouă secție de reanimare, dotată cu echipament de ultimă generație, noile stații de oxigen (două la număr) și foarte multe aparate noi primite din partea Primăriei Sorocii, plus cele 12 monitoare de la organizația ,,Rotary”. ”\n\nTotodată, menționăm că virusul COVID-19, care a infectat peste 230 de milioane de oameni din întreaga lume, continuă să se răspândească. Pentru prevenirea virusului, este necesar să urmăm câteva sfaturi:\n• Spălarea frecventă a mâinilor cu apă și săpun timp de cel puțin 20 de secunde;\n• Folosirea dezinfectantului pentru mâini pe bază de alcool;\n• Evitarea contactului apropiat cu persoanele care prezintă simptome de răceală, gripă sau COVID-19.",
    "metadata": {
      "original_file": "Observatorul_0478.html"
    }
  },
  {
    "title": "Noi Cetățeni de Onoare ai Municipiului Soroca: folkistul Anatol Rudei și preotul Sorin Huluță au fost votați cu unanimitate de voturi",
    "content": "Autorul şi interpretul de muzică folk Anatol Rudei și parohul bisericii “Sfinții Martiri Brâncoveni”, Sorin Huluță-Saftiuc au fost votați în unanimitate pentru titlul onorific de Cetățean de Onoare al Municipiului Soroca la ședința Consiliului Municipal Soroca de astăzi.\n\nAutorul şi interpretul de muzică folk Anatol Rudei este binecunoscut în Soroca, dar şi în capitală. S-a născut în satul Şestaci, din raionul Şoldăneşti (fostul județ Soroca), iar în anii ‘90 s-a impus în viaţa culturală a Chişinăului prin muzica folk pe care o promovează. De mai bine de două decenii s-a mutat cu familia în oraşul nostru, iar în prezent este specialist principal la Secţia Cultură şi Turism Soroca.\n\nPreotul Sorin Huluță-Saftiuc a venit pe meleagurile noastre acum mai bine de 10 ani. Parohul bisericii “Sfinții Martiri Brâncoveni”, de la Mitropolia Basarabiei, este cel care a reanimat comunitatea românească de enoriași din Soroca. Preotul se implică în organizarea și realizarea mai multor activități social-caritabile și culturale.",
    "metadata": {
      "original_file": "Observatorul_0182.html"
    }
  },
  {
    "title": "Magia sărbătorilor de iarnă s-a simțit și la Colegiul „Mihai Eminescu” din Soroca / VIDEO",
    "content": "Magia sărbătorilor de iarnă a umplut atmosfera la evenimentul festiv organizat de colegiul „Mihai Eminescu” din Soroca! La 23 decembrie 2024, elevii și profesorii au celebrat venirea sărbătorilor de iarnă printr-un spectacol plin de emoții.\n\nDeși briza rece a iernii își făcea simțită prezența, atmosfera caldă și primitoare a evenimentului festiv, organizat de Nadejda Gorpin, Gornari Iulia și Adrian Farmagiu, a adus bucurie și emoție celor prezenți. Colegiul „Mihai Eminescu” devenit un colț de poveste, a fost transformat într-un spațiu de sărbătoare, plin de lumini strălucitoare, colinde și zâmbete. Publicul a fost încântat de căldura participanților, iar oaspeții de la Școală de Muzică din satul Larga, localitatea de baștină a regretatului compozitor și interpret Anatol Dumitraș, au fost plăcut surprinși de cât de talentați sunt elevii colegiului.\n\nReportaj video realizat în cadrul proiectului Jurnaliștii Civici, de la „Observatorul de Nord”, dacă vrei să faci parte din echipa noastră, ne poți scrie AICI . \n\n Reporter: Crina Cebotari",
    "metadata": {
      "original_file": "Observatorul_0028.html"
    }
  },
  {
    "title": "Organizația Veteranilor din Soroca au sărbătorit Ziua Internațională a Femeii / VIDEO / GALERIE FOTO",
    "content": "Astăzi, în sala mică a Palatului de Cultură din Soroca a fost sărbătorită Ziua Internațională a femeilor. Evenimentul de astăzi a fost organizat de către Organizația Veteranilor din Soroca în parteneriat cu Secția Cultură și Turism Soroca și Biblioteca Municipală „Mihail Sadoveanu”. În cadrul acestui eveniment au fost recitate poezii, au răsunat cântece, iar femeile din sală au fost aplaudate și felicitate cu flori și ciocolate.\n\nParticipanții la eveniment au avut parte și de un joc interactiv, în care au răspuns la câteva întrebări pregătite. Activitatea a fost moderată de doamna Tamara Boboc-Coșciug, maestru în artă, specialist superior la Secția Cultură și Turism Soroca, care a adus și o surpriză muzicală la finalul concertului.\n\n„Este al treilea an consecutiv în care colaborăm cu Organizația Veteranilor pentru a organiza și sărbători împreună Ziua de 8 Martie. În acest an, am decis să denumim această activitate dedicată femeilor cu genericul „Sărut, femeie, mâna ta”. De asemenea, în cadrul acestei activități, au fost promovate tinerele talente precum doamna Iulia Stepanciuc din satul Regina Maria și Jana Cebanu, studentă la Colegiul „Mihai Eminescu” din Soroca”, a mai adăugat Viorica Gaja, directoarea Bibliotecii Municipale „Mihail Sadoveanu”.",
    "metadata": {
      "original_file": "Observatorul_0497.html"
    }
  },
  {
    "title": "Vremea la Soroca: Prognoza meteo pentru sâmbătă, 29 iunie 2024",
    "content": "Pentru astăzi, 29 iunie, rămâne în vigoare alerta meteo de caniculă. Potrivit meteorologilor, codul galben va fi valabil până pe 4 iulie inclusiv. Temperaturile maxime ale zilei vor varia, în general, între 29 și 31 de grade Celsius. Temperaturile minime din timpul nopții vor oscila între 18 și 24 de grade Celsius.",
    "metadata": {
      "original_file": "Observatorul_0244.html"
    }
  },
  {
    "title": "După renovare, stadionul din Pârlița „nu se mai odihnește”",
    "content": "În perioada caldă a anului, cei peste 3300 de oamenii din satul Pârlița, raionul Fălești, vor fi văzuți mai des pe stadion, loc de agrement şi de practicare a sportului, care a fost renovat şi modernizat de curând. Beneficiari ai proiectului vor fi și cei pasionați de sport din localitățile vecine, care vor putea participa și la competiții sportive. Proiectul de renovare a stadionului, în valoare de circa 372 de mii de lei, a fost realizat în cadrul Programului Național „Satul European Expres”.\n\nVechiul stadion nu mai fusese renovat din anii ’80, deoarece pentru restaurarea lui era necesar un buget mare, inclusiv pentru a fi păzit şi îngrădit. Autoritățile publice locale nu au avut resurse financiare planificate pentru acest obiectiv sportiv, iar cele bugetate au fost direcționate pentru rezolvarea unor probleme stringente, cum ar fi sistemul de iluminat stradal sau apeductul. Defavorizați erau în primul rând cei peste 500 de copii, care făceau orele de educație fizică pe un teren neadecvat. După ce a consultat oamenii din sat privind necesitatea renovării stadionului, Primăria a depus dosarul la programul Satul European Express” și a obținut finanțare.\n\nSe cerea o „haină” nouă pentru stadion\n\nÎn august 2023, Primăria a publicat un anunț de participare la o achiziție de valoare mică de procurare a unor lucrări de construcții complete sau parțiale. Este vorba despre „amenajarea stadionului 24 m pe 12 m cu acoperire artificiala 30 mm PVC”. Criteriul de atribuire solicitat de autoritatea contractantă a fost prețul cel mai scăzut , cerându-se oferte pentru amenajarea stadionului cu acoperire artificială. Valoarea estimativă a achizițiilor lucrărilor propuse a fost de 371 824 de lei, fără TVA , iar acestea se desfășoară potrivit noului Regulament prin platforma MTender. Durata contractului specificat de autoritatea contractantă a fost de cinci luni, în perioada august-decembrie 2023. Anunțul de participare a fost publicat la 3 august, iar termenul-limită de depunere a ofertei a fost data de 7 august, fapt ce i-a nemulțumit pe unii potențiali ofertanți. În cadrul rubricii „ Clarificare și modificări ” au fost puse mai multe întrebări, în special legate de transportarea materialelor de amenajare a stadionului.\n\nAstfel, au depus oferte companiile „Scarteh SRL”, „Danlevita SRL” și „Energia SRL”. Câștigătoare a concursului a fost desemnată oferta firmei „Energia SRL”, care a propus cel mai mic preț: circa 323 de mii de lei, fără TVA , iar taxa pe valoare adăugată a constituit circa 65 de mii de lei. Firma are adresa juridică în municipiul Bălți, având activități licențiate în domeniul efectuării lucrărilor de construcție a clădirilor rezidențiale și nerezidențiale. Contractul a fost încheiat la 8 august 2023, iar termenul de garanție prezentat de ofertant pentru lucrările executate conform prevederilor caietului de sarcini este de 12 luni. Agentul economic s-a angajat să execute lucrările până la sfârșitul anului 2023, lucru care s-a și întâmplat.\n\nPrimarul satului Pârlița, Ghenadie Tarlapan , spune că, după renovarea stadionului, copiii și tinerii din localitate petrec timpul într-un mod activ, atât la orele de educație fizică, cât și în afara acestora. Alesul local susține că, după sărbătorile pascale, s-au desfășurat deja și competiții sportive raionale pe stadionul renovat. „ Într-adevăr, bani nu ajungeau să modernizăm și stadionul, dar a fost nevoie de perseverență și mobilizare. Am avut și susținerea reprezentanților gimnaziului din localitate, cei care au insistat ca elevii să practice sportul pe un teren renovat”, a adăugat primarul.\n\nLa rândul său, directoarea gimnaziului „Dimitrie Cantemir”, Eudochia Popovici , afirmă că în asemenea condiții elevii vor avea rezultate mai bune atât la orele de educație fizică, cât și în activitățile extra-didactice cu profil sportiv. „Aici se joacă fotbal și volei, acum stadionul «nu se mai odihnește». În permanență este cineva care practică sportul. Având în vedere că stadionul este amenajat și îngrădit, elevii sunt în siguranță”, a specificat Eudochia Popovici.\n\nPotrivit Oficiului Național de Dezvoltare Regională și Locală, instituție publică din subordinea Ministerului Infrastructurii și Dezvoltării Regionale, datorită Programului Național „Satul European Expres”, până în prezent au fost renovate și construite opt clădiri cu profil sportiv și peste 70 de terenuri de sport din întreaga țară.\n\nAcest articol este un produs al proiectului „Consolidarea integrității în achizițiile publice prin contribuția mass-media”, desfășurat de Asociația Presei Independente (API), în calitate de beneficiar de sub-grant al proiectului „Consolidarea integrității în achizițiile publice”. Proiectul este implementat de către Institutul pentru Dezvoltare și Inițiative Sociale (IDIS) „Viitorul”, în parteneriat cu Fondul de Parteneriat pentru Transparență (SUA).",
    "metadata": {
      "original_file": "Observatorul_0301.html"
    }
  },
  {
    "title": "Consiliul Raional Soroca anunță concurs la funcția de director al Taberei de odihnă pentru copii „LA DUMBRAVĂ”",
    "content": "Consiliul Raional Soroca anunță concurs la funcția vacantă de director al Instituției Publice Tabăra de odihnă pentru copii „LA DUMBRAVĂ”. La concursul pentru ocuparea funcției de director al Instituției Publice Tabăra de odihnă pentru copii „LA DUMBRAVĂ” poate participa orice persoană care deţine cetăţenia Republicii Moldova, posedă limba română precum și cunoaște cel puțin o limbă de circulație internațională, are capacitate deplină de exerciţiu, nu a împlinit vârsta necesară obținerii dreptului la pensie pentru limită de vârstă, ș.a.\n\nDosarul de participare la concurs se depune personal până la 26 noiembrie 2024, ora 17:00. Amintim că în prezent, funcția de director interimar al Taberei de odihnă pentru copii „LA DUMBRAVĂ” este deținută de Victoria Pușcaș, după ce fostul director, Veaceslav Ursu a fost ales viceprimar al municipiului Soroca.",
    "metadata": {
      "original_file": "Observatorul_0090.html"
    }
  },
  {
    "title": "Măsuri de stingere a incendiilor: Ce știu sorocenii și recomandările specialiștilor",
    "content": "În fața riscurilor incendiilor, este important să cunoaștem măsurile de primă urgență care pot face diferența între controlarea unui focar mic și extinderea acestuia. Am întrebat locuitorii din Soroca despre măsurile pe care le cunosc și pe care le-ar aplica în cazul unui incendiu.\n\nMajoritatea sorocenilor au subliniat că, în fața unui incendiu, primul și cel mai important pas este apelarea numărului de urgență 112. În același timp, mulți dintre ei cunosc și alte măsuri practice de stingere a incendiilor, pe care le-ar aplica până la sosirea pompierilor.\n\nUliana Cioca, profesoară la gimnaziul Stoicani , pune accent pe importanța menținerii calmului și a reacțiilor coordonate: „Este esențial să nu intrăm în panică. Primul lucru pe care trebuie să-l facem este să sunăm la 112 cât mai repede posibil. Strigând ‘Incendiu!’, putem atrage atenția celor din jur care ar putea oferi ajutor. După aceea, încercăm să asistăm persoanele aflate în dificultate și să limităm flăcările cât mai mult posibil.”\n\nFelicia Seratila, soroceancă , subliniază că în caz de incendiu, intervențiile rapide pot face o mare diferență: „Dacă incendiul nu este într-o stare avansată, poate fi stins cu apă înainte de a apela la serviciul de pompieri. De asemenea, o bucată mare de prosop îmbibată cu apă poate fi aruncată pe locul unde se produce focul, atâta timp cât suprafața afectată nu este extinsă. În plus, este util să închidem geamurile pentru a preveni curenții de aer care ar putea intensifica flăcările.”.\n\nLarisa Prisacari, șefa serviciului relații cu publicul la Biblioteca „Mihail Sadoveanu” , oferă sfaturi suplimentare pentru incendiile care se produc în interiorul clădirilor: „Dacă focarul se află într-o încăpere, primul pas este întreruperea curentului electric pentru a preveni eventualele scurtcircuite. Apoi, umezirea unei haine și utilizarea acesteia pentru a înlătura obstacolele poate fi de ajutor. În alte situații, nisipul sau țărâna pot fi folosite pentru a limita focul.”.\n\nNatalia Mitrica, profesoară la Gimnaziul Stoicani , adaugă că diverse materiale pot fi folosite pentru a stinge incendiile mici: „Pentru un incendiu de mică amploare, acoperirea cu o haină sau cuvertură poate fi eficientă. În plus, utilizarea nisipului sau a țărânei poate sufoca focul.”.\n\nTotodată, am discutat și cu specialiștii pentru a vedea în detaliu care sunt regulile de prevenire a incendiilor.\n\nEugen Doga, șef al Serviciului prevenție al DSE Soroca, a menționat: „Oamenii trebuie să înțeleagă că, în cazul unui incendiu, prioritară este viața omului. Dacă avem posibilitatea să-i salvăm, trebuie să-i evacuăm afară, prin cea mai apropiată ieșire de evacuare, la aer liber. Totodată, nu uităm de cei mai mici și ne evacuăm în întregime afară. Nici într-un caz nu intrăm în panică, pentru că panica este dușmanul nostru în astfel de situații. Nu ne ascundem sub masă sau sub dulap, mai ales în cazul copiilor. Ne evacuăm afară, la aer liber, și închidem ușa acelei încăperi, pentru a nu permite pătrunderea oxigenului.\n\nAnunțăm vecinii și serviciul unic de urgență la numărul 112, anunțăm salvatorii. În cazul copiilor, anunțăm pe cei maturi sau vecinii. Făcând apel la 112, explicăm cine suntem, ce s-a întâmplat și unde s-a întâmplat. Dacă nu cunoaștem strada, oferim un indiciu, de exemplu, că este în centrul satului sau orașului, la primul drum, la stânga sau la dreapta. Aceste indicii îi ajută pe salvatori să ajungă cât mai urgent la fața locului. Niciodată nu punem receptorul jos, pentru că operatorii de la 112 pot avea nevoie de informații suplimentare pentru a determina ce mijloace să trimită la fața locului.\n\nDacă există posibilitatea să stingem incendiul cu forțele proprii, trebuie să respectăm tehnica de securitate, folosind mijloacele primare, cum ar fi nisipul, apa sau stingătoarele de flăcări. În ceea ce privește lichidarea unui incendiu cu apă, trebuie să fim siguri că sursa de curent electric din acea încăpere este deconectată, pentru că există riscul de electrocutare.\n\nÎn cazul copiilor, dar și al adulților, niciodată nu ne întoarcem în focar după obiectele personale, cum ar fi jucăriile, telefonul mobil, documentele sau alte obiecte, pentru că aceste lucruri se pot recupera, dar viața nu.\n\nVreau să menționez că, în fiecare an, pe teritoriul raionului Soroca, se înregistrează în jur de 80 de incendii. Au fost prejudicii materiale considerabile și, în unele cazuri, chiar și decese. Este esențial să ne dotăm locuințele cu detectoare autonome de fum, pentru că acestea ne pot salva viața în caz de incendiu.”.\n\nAceste recomandări subliniază importanța unei reacții rapide și a utilizării corecte a resurselor disponibile pentru a limita răspândirea focului și a asigura siguranța celor afectați. Conștientizarea riscurilor și cunoașterea măsurilor de primă urgență sunt importante pentru protejarea vieții și a bunurilor.",
    "metadata": {
      "original_file": "Observatorul_0213.html"
    }
  },
  {
    "title": "Putoarea dintr-o mahala din Soroca a învrăjbit vecinii / VIDEO",
    "content": "Recent, la redacție am primit o plângere din partea locuitorilor de pe strada Efstafie Nedovschi 78, din preajma cimitirului nou, care se confruntă de ani buni cu o problemă dificilă: mirosul insuportabil provenit din gospodăria unui vecin, care deține mai multe animale.\n\nSătui să tot îndure acest miros, oamenii ne-au povestit că situația devine și mai complicată pe timpul verii și că nu pot petrece timpul afară cu familia și nici nu își pot usca hainele din cauza mirosului persistent.\n\nPetru Lozan, locuitor al municipiului Soroca: ”Avem o problemă mare cu vecinul, deține animale și persistă un miros puternic, mai ales că vine acum vara și o să apară un miros și mai puternic. Am apelat la toți vecinii, la primărie, la poliție, am fost la secția ecologică și ne spun că nu există lege. Noi nu cunoaștem există sau nu lege, dar eu înțeleg așa dacă deranjează mai mulți vecini înseamnă că minoritatea se supune majorității și trebuie să intre în situația noastră.”.\n\nLa solicitarea oamenilor, am mers să vedem situația la fața locului. Mirosul este cu adevărat dezgustător și deranjant, confirmând plângerile locatarilor. Vecinii ne-au povestit despre dificultățile zilnice pe care le întâmpină din cauza acestei situații și ne-au cerut să intervenim pentru a găsi o soluție.\n\nIvan Leșan, locuitor al municipiului Soroca: ”El sare la bătaie, insultă cu cuvinte murdare că noi suntem vinovați, că nu-i permitem să dețină animale. Lasă-să dețină, dar este în zona orașului, trebuie să ia oarecare măsuri. De aceea ne adresăm către dumneavoastră prin intermediul mass-mediei de a lua măsuri.”.\n\nAm discutat și cu proprietarul animalelor care ne-a declarat că deține animalele în mod legal.\n\nSerghei Rotari, locuitor al municipiului Soroca: ”Dețin porci, vaci, nutrii, găini, gâște, cocoși și rațe mute. Care-i problema? Nu am dreptul să dețin animale? Am dreptul să dețin cinci capete: cinci vaci, cinci porci, cinci câini. La mine sunt trei băieți și dacă țin toți în genere fac câte 20 și el nu o să-mi zică absolut nimic, pentru că așa prevede legea…”.\n\nPentru a clarifica situația și a găsi o soluție, am contactat repetat autoritățile locale. Din păcate, nu am primit niciun răspuns.\n\nNe-am documentat să vedem ce decizii au fost luate la acest capitol de către primăria municipiului Soroca. Cea mai recentă este DECIZIA nr. 33/2 din 04 octombrie 2018 cu privire la aprobarea Regulilor de întreținere a animalelor domestice și păsărilor domestice pe teritoriul municipiului Soroca. Punctul 6 din respectivul document specifică :\n\nPe teritoriul municipiului Soroca, întreținerea animalelor domestice și păsărilor domestice de către persoane fizice se permite în adăposturi amenajate în acest scop pe terenul proprietate privată, doar în zonele municipiului în care sunt amplasate case individuale de locuit (gospodării particulare/private), ce dispun de curte (ogradă) și numai dacă prin aceasta nu se creează disconfort vecinilor – locatari ai gospodăriilor adiacente.\n\nÎn acest context, considerăm, că ține de responsabilitatea Primăriei să intervină pentru a asigura respectarea propriilor decizii luate și pentru a rezolva această problemă care afectează calitatea vieții oamenilor din zonă.",
    "metadata": {
      "original_file": "Observatorul_0356.html"
    }
  },
  {
    "title": "Zeci de profesori soroceni s-au ales cu diplome și premii bănești",
    "content": "Zeci de profesori din raionul Soroca au primit diplome de la Guvern, Ministerul Educației și Cercetării și Primăria Soroca, dar și diplome cu premii de la Consiliul Raional, Direcția Învățământ și sindicate. Pedagogii au fost omagiați ieri , în preajma Zilei Profesionale, în cadrul unei ceremonii desfășurate la Palatul de Cultură din Soroca.\n\nDiplomă din partea Guvernului a primit doamna Baș Liudmila, profesor de matematică, Liceul Teoretic „Constantin Stere”, Soroca, iar Ministerul Educației și Cercetării a transmis diplome pentru Cosnicean Efimia, director adjunct, Liceul Teoretic „Constantin Stere”, Soroca, Ciuvaga Victor, profesor de fizică, Liceul Teoretic „Constantin Stere”, Soroca, Fortuna Viorica, director Gimnaziul „Dumitru Matcovschi”, Soroca și Crețu Nadejda, director adjunct instruire, Gimnaziul Rudi.\n\nConsiliul Raional Soroca a oferit diplome și bani pentru Prisacari-Ilieș Cristina, director, Liceul Teoretic „Petru Rareș”, Soroca, Marinescu Grigore, director, Gimnaziul „Andrei Porcerscu”, Căinarii Vechi, Tomac Natalia, profesor de limba și literatura română, Gimnaziul Rublenița, Sochirca Mariana, director, Gimnaziul Stoicani, Cojocaru Anastasia, director, Instituția de Educație Timpurie nr. 13 „Steluța”, Soroca, Chistol Elena, învățător, director adjunct instruire, Liceul Teoretic „Petru Rareș”, Soroca, Chirița Violeta, profesor de biologie, Gimnaziul Bădiceni, Străinu Natalia, profesor de geografie, Gimnaziul „Nicolae Cornea”, Zastînca, Strechie Natalia, profesor de limba rusă, Gimnaziul „Dinastia Romanciuc”, Vădeni, Muntean Daniela, profesor de limba engleză, LT Liceul Teoretic „Petru Rareș”, Soroca, Ceban Valentina, profesor de matematică, Liceul Teoretic „Constantin Stere”, Soroca, Mafta Zinaida, educator, Instituția de Educație Timpurie nr. 12 „Soricel”, Soroca, Berzoi Angela, specialist, Secția management economico-financiar și patrimoniu, Direcția Învățământ, Furdui Maria, profesor de limba și literatura română, Gimnaziul Vărăncău, Dragan Stepan, antrenor emerit al RM, Școala Sportivă Raională, Gresiev Oleg, antrenor triatlon forță, Școala Sportivă Raională, Șapovalov Cristina, profesor de educația plastică, Liceul Teoretic „Constantin Stere”, Soroca, Bulmaga Valentina, director, Gimnaziul Cremenciug, Braniște Nicolai, conducător de cerc șah, Liceul Teoretic „Constantin Stere”, Soroca și Benzari Anastasia, director Instituția de Educație Timpurie nr. 1, Racovăț.\n\nLa rândul său, cu bani și diplome, Direcția Învățământ i-a premiat pe următorii pedagogi: Gumenco Anghelina, director, Gimnaziul Bădiceni, Bostan Svetlana, director adjunct instruire și educație, Gimnaziul Schineni, Babenco Nina, învățătoare, Gimnaziul Bulboci, Dorogan Elena, profesor de chimie, Liceul Teoretic „Petru Rareș”, Soroca, Morneală Natalia, director adjunct instruire Liceul Teoretic „Ion Creangă”, Soroca, Voleac Daniela, Specialist principal, Secția politici educaționale și management, Direcția Învățământ, Saftenco Inga, învățătoare, Liceul Teoretic „Ion Creangă”, Soroca, Gatman Olimpia, profesor de informatică, Liceul Teoretic „Constantin Stere”, Soroca, Olenițchi Taisia, educatoare, Instituția de Educație Timpurie nr. 15 „Andrieș”, Soroca, Zeamă Angela, profesor de istorie, Liceul Teoretic „Constantin Stere”, Soroca, Cojocscurt Lilia, profesor de istorie, Gimnaziul Racovăț, Zabolotnîi Ruslan, conducător de cerc, Centrul de Creație „Speranța”, Soroca, Melnic Veronica, profesor de fizică, Liceul Teoretic „Petru Rareș”, Soroca, Cojocaru Parascovia, director, Gimnaziul Bulboci, Cernatînschi Diana, profesor de limba și literatura română, Gimnaziul Bădiceni și Cecan Liudmila, profesor de limba franceză, Gimnaziul Slobozia-Cremene.\n\nPrimăria Soroca a oferit diplome următoarelor persoane: Diana Popa șefa IET nr.1, Elena Palanciuc șefa IET nr.5, Rodica Rotaru șefa IET nr.6, Dorina Lisnic șefa IET nr.7, Alesea Oțel șefa IET nr.12, Anastasia Cojuhari șefa IET nr.13, Liudmila Todirean șefa IET nr. 15, Valentina Tihon șefa IET nr.16, Tatiana Palamarciuc șefa IET nr.17, Vasile Baș, directorul Liceului Teoretic „Constantin Stere”, Cristina Prisacari-Ilieş directoarea Liceului Teoretic „Petru Rareș„, Viorica Furtuna directoarea Gimnaziului „Dumitru Matcovschi”, Anatolie Iavorschi directorul Liceului Teoretic „Ion Creangă”, Silvia Şilov directoarea Liceului Teoretic „Alexandr Puşkin”, Serghei Tîmco, directorul Şcoii Sportive, Larisa Zeablițchii, directoarea Scolii de Arte „E. Coca”, Galina Fratea, directoarea școlii de Arte Plastice, Tatiana Vişniovaia directoarea Colegiului „Mihai Eminescu”, Emilian Guțu directorul Colegiului de Arte „Nicolae Botgros”, Constantin Nesterenco, directorul Colegiului Tehnic Agricol și Ivan Luța, directorul Scolii Profesionale.",
    "metadata": {
      "original_file": "Observatorul_0141.html"
    }
  },
  {
    "title": "Zeci de elevi și profesori din raionul Soroca sunt propuși pentru premiere, suma planificată – 177 mii 900 lei",
    "content": "Zeci de elevi și profesori din raionul Soroca sunt propuși spre premiere pentru performanțele deosebite avute în anul de studii 2023-2024. Elevii propuși învață bine și sunt laureații olimpiadelor raionale și republicane, a conferințelor științifice, iar profesorii acestor premianți au depus efort ca discipolii lor să fie cei mai buni. Este vorba de elevi și pedagogi de la instituțiile de învățământ din municipiul Soroca și satele raionului.\n\nPropunerea urmează să fie analizată la Ședința Consiliului Raional Soroca din luna februarie 2025. Suma totală planificată pentru premierea profesorilor și discipolilor este de 177 mii 900 lei. Inițiativa este una devenită tradițională și aparține Direcției Învățământ Soroca. Cel mai mare premiu propus pentru elevi este de 1850 lei, iar pentru pedagogi de 4933 lei. Lista integrală a celor propuși spre premiere o puteți accesa AICI .",
    "metadata": {
      "original_file": "Observatorul_0004.html"
    }
  },
  {
    "title": "Ziua Mondială a Apei a fost marcată la Soroca într-un mod inedit / VIDEO",
    "content": "Licenţiat în jurnalism și Master în Științe ale Comunicării, Facultatea de Jurnalism şi Ştiinţe ale Comunicării, Universitatea de Stat din Moldova.",
    "metadata": {
      "original_file": "Observatorul_0454.html"
    }
  },
  {
    "title": "Prim-ministrul Dorin Recean vine astăzi cu o vizită de lucru în raionul Soroca",
    "content": "fondat la 3.11.1998, înregistrat la Camera Înregistrărilor de Stat, membru al Asociaţiei Presei Independente afiliate WAN (Organizaţiei Internaţionale a Ziarelor) din anul 1999, este primul ziar din câmpia Sorocii, care este inclus în Catalogul ÎS \"Poşta Moldovei\", apare în limba română",
    "metadata": {
      "original_file": "Observatorul_0287.html"
    }
  },
  {
    "title": "Cine „fură” umbra? O lecție fascinantă despre solstițiul de vară cu profesorul Dumitru Andrieș / VIDEO",
    "content": "În ziua solstițiului de vară, la ora 12:00, toate obiectele verticale de pe pământ par să rămână fără umbră. Acest fenomen fascinant, care stârnește curiozitatea și uimirea, este subiectul unei lecții de astronomie susținută de profesorul nonagenar Dumitru Andrieș din orașul Soroca.\n\nProfesorul Andrieș, explică că fenomenul când obiectele rămân fără umbră se întâmplă datorită poziției speciale a soarelui pe cer în timpul solstițiului de vară. În această zi, soarele atinge punctul cel mai înalt pe cer la amiază, iar razele sale cad perpendicular pe suprafața pământului. Acest lucru face ca umbrele obiectelor verticale să fie minime sau chiar inexistente.",
    "metadata": {
      "original_file": "Observatorul_0268.html"
    }
  },
  {
    "title": "Cătălin Mușcinschi, soroceanul care a parcurs 2.000 km pentru a vota: „Fiecare vot contează!”",
    "content": "Soroceanul nostru, Cătălin Mușcinschi, este un exemplu pentru toți cei care, deși se află departe de casă, aleg să-și exercite dreptul de vot. În prezent Cătălin își face studiile la United World Colleges din Armenia, unde nu există secții de vot pentru alegerile din Republica Moldova. Cea mai apropiată secție de vot se afla la Abu Dhabi , în Emiratele Arabe Unite, la o distanță de aproximativ 2.000 de kilometri . Hotărât să nu lase distanța să-l oprească, a apelat la sprijinul școlii și a zburat până în Abu Dhabi pentru a vota, demonstrând că „Fiecare vot contează!”\n\n„Mă simt extrem de bucuros și mândru să știu că, deși sunt departe de casă, pot contribui la viitorul Republicii Moldova prin vot. Participarea mea la alegeri nu este doar o obligație cetățenească, ci și o șansă de a influența viitorul țării mele, al familiei, prietenilor și comunității din care fac parte. Fiecare vot contează, iar conștientizarea acestui lucru este foarte importantă pentru a mobiliza cât mai mulți oameni să se implice.” – spune Cătălin.\n\nChiar dacă distanța dintre Armenia și Abu Dhabi este mare, Cătălin crede cu tărie că votul său are un impact real. „Fiecare alegere are puterea de a schimba direcția în care se îndreaptă țara, iar participarea cetățenilor este esențială pentru a reflecta voința poporului. Este important să ne facem auziți și să ne exercităm drepturile, indiferent de locul în care ne aflăm”, adaugă el.\n\nSprijinul pe care l-a primit din partea școlii pentru această călătorie a fost important. „Am demonstrat că angajamentul meu față de viitorul Republicii Moldova este serios și că participarea la alegeri nu este doar un gest simbolic, ci o responsabilitate reală. Această susținere din partea școlii mi-a întărit convingerea că tinerii trebuie să se implice activ în procesul democratic.”.\n\nEl consideră că este foarte important ca tinerii din diasporă să-și exercite dreptul la vot . „Din păcate, am observat că tinerii sunt adesea cei mai puțin activi în alegeri, iar asta este o oportunitate pierdută pentru viitorul nostru. Tinerii au puterea de a influența schimbările, iar implicarea lor în alegeri este esențială pentru construirea unui viitor mai bun.”\n\nCătălin are și un mesaj clar pentru moldovenii din diaspora, care, la fel ca el, se află departe de secțiile de votare: „Nu lăsați distanța să fie o barieră. Fiecare dintre noi are legături strânse cu țara noastră – fie că vorbim despre bunici, rude sau prieteni. Viața noastră este legată de viitorul Republicii Moldova, iar fiecare vot contează. Este important să ne mobilizăm și să ne exprimăm opiniile, atât la alegeri, cât și la referendum”.\n\nLa final, Cătălin încurajează toți tinerii să participe activ la vot: „Hai la vot! Tinerii sunt cei care formează viitorul, iar implicarea noastră astăzi va determina cursul de mâine. Este timpul să ne asumăm responsabilitatea și să contribuim la acest eveniment important!” .",
    "metadata": {
      "original_file": "Observatorul_0116.html"
    }
  },
  {
    "title": "Doriți într-o călătorie muzicală ce vă va răsfăța simțurile și ne va umple de emoții?",
    "content": "Vă invităm, Joi, 11 aprilie 2024, la ora 16:00, în incinta Școlii de Arte „Eugen Coca”, pentru un concert special sub genericul „Vreau să cânt acasă”!\n\nAceastă seară va fi dedicată muzicii clasice, ce va încânta sufletele și va aduce bucurie în inimile noastre. Va fi o ocazie perfectă să ne detașăm de agitația cotidiană și să ne bucurăm de frumusețea artei muzicale.",
    "metadata": {
      "original_file": "Observatorul_0403.html"
    }
  },
  {
    "title": "Curtea Supremă de Justiție a pus punct: Veaceslav Rusnac nu avea dreptul să-l delege pe Octavian Cebotarenco la cursurile de protecție civilă",
    "content": "Curtea Supremă de Justiție a respins recursul înaintat de Președintele raionului Soroca, Veaceslav Rusnac, în procesul inițiat de Oficiul Teritorial Soroca al Cancelariei de Stat. Cauza, care a vizat anularea unei dispoziții administrative privind delegarea unui oficial la cursuri de protecție civilă, a generat discuții despre respectarea limitelor competențelor legale ale administrației publice locale.\n\nProcesul a început la 6 martie 2023, când Oficiul Teritorial Soroca al Cancelariei de Stat a contestat dispoziția emisă pe 2 februarie 2023 de către Veaceslav Rusnac. Documentul prevedea delegarea comisarului-șef al Inspectoratului de Poliție Soroca, Octavian Cebotarenco, la un curs de instruire în protecția civilă. Conform instanțelor inferioare, această acțiune a depășit limitele competențelor conferite președintelui raionului.\n\nJudecătoria Soroca a decis în favoarea anulării dispoziției, o hotărâre confirmată ulterior de Curtea de Apel Bălți. Motivația principală a fost că delegarea unui oficial, care nu se află sub autoritatea funcțională a președintelui raionului, încalcă prevederile Legii nr. 436/2006 privind administrația publică locală.\n\nÎn recursul înaintat la Curtea Supremă de Justiție, Veaceslav Rusnac a susținut că dispoziția era legală, invocând Planul de pregătire pentru protecția civilă și atribuțiile sale în calitate de președinte al Comisiei pentru Situații Excepționale. Cu toate acestea, instanța supremă a considerat că recursul nu îndeplinește cerințele legale de admisibilitate, motivând că nu aduce argumente suficiente pentru a răsturna decizia instanței de apel.\n\nCurtea Supremă de Justiție a subliniat importanța respectării competențelor legale în emiterea actelor administrative și a confirmat că recursurile fără temei juridic solid nu pot fi admise. Această decizie irevocabilă pune punct unui proces complex și atrage atenția asupra responsabilității administrației publice de a respecta legislația în vigoare.",
    "metadata": {
      "original_file": "Observatorul_0053.html"
    }
  },
  {
    "title": "Telefoanele la lecții, necesitate sau distracție? Opinii împărțite ale elevilor, profesorilor și părinților LT ”C. Stere” din Soroca / VIDEO",
    "content": "Utilizarea telefoanelor mobile în timpul orelor de studiu ar putea fi subiectul unei noi reglementări, întrucât Ministrul Educației și Cercetării, Dan Perciun, a anunțat recent intenția de a forma un grup de lucru care va examina această problemă. Propunerea de interzicere a telefoanelor mobile la lecții a primit reacții mixte de la elevii, părinții și profesorii LT ”C. Stere” din Soroca.\n\nÎn timp ce majoritatea cadrelor didactice și a părinților susțin această măsură, argumentând că dispozitivele mobile distrag atenția copiilor de la învățătură și afectează negativ procesul educațional, elevii aduc în discuție situațiile când telefonul le poate servi drept colac de salvare, atunci când au nevoie de anumite informații noi.\n\nVasile Baș, directorul liceului ”Constantin Stere” : ”Referitor la interzicerea utilizării telefoane mobile în incinta instituției, părerea mea personală este că este binevenită și foarte bine ar fi atunci când copilul vine la școală să depoziteze acest telefon în dulapuri sau la diriginte sau chiar să îl deconecteze și să îl țină în geantă și atunci când are nevoie sau la o necesitate stringentă să îl conecteze la recreație. A telefonat părinții sau altcineva, apoi l-a deconectat și iarăși în geantă. Deci este o măsură poate prea drastică, cineva o să zică, dar nu este drastică, fiindcă astăzi este un boom al telefoanelor mobile și copiii sunt foarte dependenți de aceste gadgeturi. De aceea, poate prin această măsură, cumva vom diminua dependența aceasta a copiilor de telefoane.”\n\nCătălin Mușcinschi, elev: ”Consider că propunerea Ministerului Educației și Cercetării de a interzice telefoanele în cadrul instituțiilor de învățământ este o decizie favorabilă pentru procesul educațional în școlile din Republica Moldova, deoarece cunoaștem că tinerii la moment utilizează în mod foarte exagerat telefoanele în timpul lecțiilor. La fel, cunoaștem că într- un număr foarte mare, copiii la moment utilizează inteligența artificială, ceea ce este un lucru favorabil. Însă această inteligență artificială trebuie să fie verificată de competențele umane.”\n\nAlina Zabulica, părinte: Folosirea telefoanelor în timpul orelor, desigur, că nu suntem de acord, deoarece orele trebuie să fie ore și concentrația cât mai mult la profesori și la temele despre care se vorbește.”",
    "metadata": {
      "original_file": "Observatorul_0395.html"
    }
  },
  {
    "title": "Trei steluțe sorocene din aceeași familie, au strălucit la „Constelația Talentelor” / VIDEO",
    "content": "Recent, la Festivalul Concurs Internațional „Constelația Talentelor”, unde au participat peste 600 de copii din 21 de țări, organizat de Asociația Moldova și Minoritățile sale Club UNESCO, copiii familiei Cebotari – Laura, Valeria și Victor au revenit acasă cu premii și trofee. „Ne mândrim cu toți 3 copii ai noștri, care au participat la acest concurs” au scris bucuroși părinții pe Facebook.\n\nLaura s-a evidențiat la secțiunea Modeling, primind GRAND PRIX. La fel la secțiunea Vocal estradă (10-15 ani) – Locul 1 și Trofeul, secțiunea Arta Plastică (13-15 ani) Locul 1 și Trofeul. Sora ei mai mare, Valeria, a participat la secțiunea Foto-Video Editare – Grafică, primind trofeul și diplomă de Grand Prix, iar la secțiunea Vocal Estradă (18-21 ani) unde a cucerit Locul 1 și trofeul. Nici frățiorul lor Victor nu s-a lăsat mai prejos, la secțiunea Modeling a primit titlul de Mister Constelația Talentelor și trofeul.\n\n„Am avut ocazia de a participa la concursul Concursul internațional „Constelația Talentelor” pentru a doua oară. De data aceasta am participat la 3 secțiuni: modeling, canto estrada și arte plastice. Emoțiile au fost variate. Am simțit fericire dar și frică în același timp. M-am străduit să fie totul perfect. La final am fost decernată cu Gradul 1 la vocal estrada, Grand Prix la modeling și locul 1 la arte plastice. M-am întors acasă cu 2 trofee, 3 diplome, titlul de „Miss Diamant Constelația Talentelor” și o coroană. M-am simțit extraordinar atunci când am realizat ca munca mea a fost remunerată atât de frumos. Cu siguranță voi reveni la acest concurs pentru ca experiențele sunt unice și de neuitat. Mulțumesc mult tuturor pentru susținerea acordată și părinților pentru îndrumare. Sunt recunoscătoare pentru tot” ne-a spus Laura Cebotari.\n\n„Sunt la acest concurs deja a 4-a oară în calitate de participantă. Anul acesta am ales secțiunea vocal Estradă și secțiunea Foto/Video Editare Grafică. Am avut emoții mari ca de fiecare dată, însă am reușit să evoluez la cel mai înalt nivel. Aceste 3 zile de concurs (25, 26, 27 octombrie) au fost pline de adrenalină, activități deosebite și oameni noi din mai multe țări ale lumii. Am simțit un val de emoții pozitive în ultima zi a decernării. Într-un final am fost premiată cu locul 1 la canto estrada la categoria 16-20 ani cu piesa „My heart will go on” de Celine Dion. Iar la secțiunea Foto/Video Editare Grafică m-am ales cu trofeul și diplomă de Grand Prix. Sunt foarte fericită și recunoscătoare pentru ca am participat la acest concurs Internațional și mulțumesc organizatorilor, în special doamnei Eugenia Ursu pentru străduința și efortul depus pentru ca totul să fie la cel mai înalt nivel” ne-a declarat Valeria Cebotari.\n\n„Am 9 ani și anul acesta am avut ocazia de a participa la concursul internațional „Constelația Talentelor” pentru prima dată. La general este primul meu concurs și am avut emoții mari. În ultima zi de concurs am evoluat în scenă cu 3 costume la secțiunea modeling: populară, de seară și avangard. Când a venit momentul pentru a ne decerna cu titlurile meritate, am avut emoții până la lacrimi. M-am simțit extraordinar pe scenă și cu siguranță voi mai participa la acest concurs și nu numai la el” ne-a mărturisit Victor Cebotari.",
    "metadata": {
      "original_file": "Observatorul_0100.html"
    }
  },
  {
    "title": "La Soroca are loc inaugurarea Pomului de Crăciun / LIVE",
    "content": "Astăzi în municipiul Soroca are loc inaugurarea Pomului de Crăciun. Evenimentul se desfășoară chiar în aceste momente și aduce bucurie pentru toți cei care iubesc magia sărbătorilor de iarnă.\n\nPrimăria Municipiului Soroca a pregătit un program artistic distractiv pentru copii și adulți, plin de muzică și voie bună. Invitată specială este EMIRA, o tânără artistă apreciată pentru talentul și energia ei.\n\nSurprizele nu se opresc aici. Moș Crăciun îi așteaptă pe cei mici cu daruri și momente speciale. Atmosfera este una de basm, cu luminițe colorate, cadouri și un brad frumos împodobit, care aduce zâmbetul pe chipurile celor prezenți.\n\nEvenimentul este transmis în direct de Observatorul de Nord , astfel încât și cei de acasă pot simți magia Crăciunului.",
    "metadata": {
      "original_file": "Observatorul_0045.html"
    }
  },
  {
    "title": "Calendar agricol: Ce legume semănăm în luna aprilie",
    "content": "În luna aprilie, grădinarii profită de condițiile favorabile pentru a semăna o gamă variată de legume în spații deschise, fie că este vorba de grădină sau câmp. Putem spune că această lună de primăvară este cea mai importantă pentru cultivarea legumelor, acum culturile având condițiile cele mai bune pentru semănarea, plantarea și dezvoltarea plantelor. Calendarul pentru cultivarea legumelor este orientativ, perioadele de semănat putând varia în funcție de condițiile din fiecare an.\n\nLista legumelor care se plantează în luna aprilie în câmp sau în grădină:\n\nLegume care se plantează în perioada 1-10 aprilie: ridichi de vară, dovlecei, cartofi timpurii, spanac, ardei și roșii răsad, mărar, soiuri de varză pentru producție timpurie;\n\nLegume care se plantează în perioada 10-20 aprilie: ridichi de vară, dovlecei, dovleci de copt, pepene galben, pepene verde, spanac, porumb pentru fiert, mărar, plantat soiuri de varză pentru producția semitimpurie, plantat roșii și ardei;\n\nLegume care se plantează în perioada 20-30 aprilie: sfecla roșie, castraveți, dovleac de copt, dovlecei, pepene verde, pepene galben, fasole, porumb pentru fiert, mărar, plantat soiuri de varză pentru producție semitimpurie, plantat roșii și ardei.\n\nPână la mijlocul lunii aprilie se mai pot planta în grădină:\n\n– Se seamănă soiuri de mazăre târzie, sfeclă roșie și sămânță de ceapă;\n\n– Semănatul cartofilor preîncolțiți la distanța de 70 cm între rânduri, iar pe rând, între cuiburi, 30-40 cm, la adâncimea de 10 cm;\n\n– Se mai poate semăna încă sfecla roșie la 30 cm între rânduri;\n\n– Plantarea țelinei la distanță de 40 cm între rânduri și pe rând;\n\n-La sfârșitul lunii se poate planta răsadul de roșii timpurii și ardei.\n\nÎn afară de calendarul de semănat și de indicațiile pentru plantare (distanțe, udare, densitate), cultivatorii de legume trebuie să aibă în vedere și relaționarea dintre plante. Se poate vorbi despre combinații bune, adică legume care merg cultivate în același spațiu: morcovi-mazăre semănate alternativ; ceapă-morcov semănate alternativ; ceapă-sfeclă roșie-gulie; cartof timpuriu-mazăre; cartof-fasole sau ridiche de lună cu fasolea. La categoria combinații ”rele” putem include ceapa cu usturoiul, morcovul cu pătrunjelul, mazărea cu fasolea sau castravetele cu cartofu",
    "metadata": {
      "original_file": "Observatorul_0415.html"
    }
  },
  {
    "title": "La Soroca a fost inaugurat un scuar creat cu susținerea Statelor Unite ale Americii / GALERIE FOTO",
    "content": "Astăzi la Soroca a avut loc inaugurarea scuarului de pe strada Vasile Stroescu, botezat de unii soroceni “american”, care a fost finanțat, în mare parte, din banii cetățenilor Statelor Unite ale Americii. Valoarea totală a proiectului este de 100 mii de dolari USD, dintre care 70 mii dolari sunt contribuția USAID.\n\nInițial autoritățile și oaspeții au tăiat panglica tradițională, apoi au făcut o plimbare prin parc, admirând o expoziție de pictură dedicată Zilei mondiale a Pământului, realizată de elevii Colegiului de Arte „Nicolae Botgros” din Soroca. Eleva Iuliana Iscra, dar și dansatorii de la colegiu, îndrumați de profesoara Maia Șevciuc, au prezentat un program artistic.\n\nMenționăm că scuarul este realizat cu suportul Programului „Comunitatea Mea”, finanţat de Guvernul American/USAID Moldova şi implementat de IREX în parteneriat cu primăria municipiului Soroca. Amintim că în toamna anului 2020 municipiul Soroca a fost inclus în programul “Comunitatea Mea” finanțat de SUA, alături de alte 29 de sate și orașe din Republica Moldova. Crearea scuarului a prevăzut amenajare teritoriului pe o suprafață totală de 6.682 m pătrați, pavarea și instalarea bordurilor pe alei, instalarea a 26 de stâlpi de iluminat, a 18 bănci și 18 coșuri de gunoi, plantarea ierbii pe o suprafață de 4.381 m pătrați.",
    "metadata": {
      "original_file": "Observatorul_0383.html"
    }
  },
  {
    "title": "Vremea la Soroca: Prognoza meteo pentru vineri, 5 iulie 2024",
    "content": "Conform prognozei meteo pentru vineri, 5 iulie 2024, vremea se va încălzi cu 3-4 grade Celsius. Cerul va fi variabil, cu înnorări temporare.\n\nTemperaturile maxime ale zilei vor oscila între 24 și 26 de grade Celsius, iar cele minime vor fi cuprinse între 15 și 20 de grade Celsius.",
    "metadata": {
      "original_file": "Observatorul_0229.html"
    }
  },
  {
    "title": "Cadavru descoperit la Rublenița: Poliția investighează moartea unui bărbat",
    "content": "La 15 septembrie, în jurul orei 15:00, poliția din Soroca a fost informată despre descoperirea cadavrului unui bărbat strangulat într-o gospodărie din localitatea Rublenița.\n\nÎn urma investigațiilor preliminare, polițiștii au găsit cadavrul unui bărbat de 56 de ani într-o construcție auxiliară din gospodărie. Nu au fost depistate alte leziuni corporale pe suprafața cadavrului.\n\nAutoritățile continuă să investigheze pentru a stabili toate circumstanțele acestui caz.",
    "metadata": {
      "original_file": "Observatorul_0157.html"
    }
  },
  {
    "title": "Vremea la Soroca: prognoza meteo pentru miercuri, 27 martie 2024",
    "content": "Potrivit meteorologilor, astăzi vremea va fi frumoasă și fără precipitații. Temperaturile nocturne vor oscila între +6°C și +8°C. Ziua temperaturile vor înregistra între +14°C și +15°C.\n\nVântul va sufla din direcția sud-est slab la moderat, iar ziua izolat va manifesta intensificări.",
    "metadata": {
      "original_file": "Observatorul_0442.html"
    }
  },
  {
    "title": "Drum asfaltat la Soroca doar pe Facebook: între confuzie și nemulțumirile locuitorilor / VIDEO",
    "content": "Primăria municipiului Soroca a informat cetățenii la începutul acestei săptămâni că locuitorii de pe strada Feofania Budde și Meșterul Manole au un drum renovat capital. “Primara Lilia Pilipețchi însoțită de viceprimarul Veaceslav Ursu ar fi verificat și calitatea lucrărilor. Porțiunea reparată ar avea o suprafață de 610 m2, a fost acoperită cu asfalt și a costat bugetul Primăriei circa 490 mii de lei” se spune în postarea primăriei. Fiindcă mai mulți cetățeni s-au revoltat pe rețelele de socializare și au comentat că acest lucru nu este adevărat, ne-am deplasat la fața locului ca să vedem care este situația cu adevărat.\n\nDe fapt, sectorul asfaltat este în preajma blocurilor locative de pe stradela Valentin Voițehovschi, zonă aflată între strada Feofania Budde și Meșterul Manole. Localnicii de pe strada Meșterul Manole sunt revoltați că după ani de așteptări, au aflat de pe Facebook că drumul lor ar fi fost asfaltat. Doar că situația din lumea reală s-a dovedit a fi altfel decât cea din lumea virtuală, adică de pe internet.\n\nViceprimarul municipiului Soroca, Veaceslav Ursu ne-a sus că de fapt este vorba de o confuzie. Locuitorii de pe strada Meșterul Manole totuși speră că și drumul lor va fi reparat în timpul apropiat, cu asfalt și nu doar cu promisiuni, altfel pe aici vor avea acces doar dronele.",
    "metadata": {
      "original_file": "Observatorul_0012.html"
    }
  },
  {
    "title": "Vremea la Soroca: Prognoza meteo pentru marți, 11 iunie 2024",
    "content": "Pentru ziua de marți, 11 iunie 2024, meteorologii anunță cer variabil pe parcursul zilei, cu unele înnorări în a doua parte a intervalului, când se vor semnala ploi cu descărcări electrice. Valorile termice ziua se vor situa între 27 și 29 de grade Celsius, iar cele nocturne vor oscila între 18 și 20 de grade Celsius.",
    "metadata": {
      "original_file": "Observatorul_0291.html"
    }
  },
  {
    "title": "După un sfert de secol: Foștii absolvenți au trăit bucuria reîntâlnirii / VIDEO",
    "content": "După 26 de ani, absolvenții promoției 1993-1998 ai Colegiului Mihai Eminescu din Soroca, pe atunci Școala Normală Soroca, s-au reunit pentru a-și exprima recunoștința față de profesorii care zi de zi i-au îndrumat pe calea cea corectă. Întâlnirea a fost marcată de emoții puternice și amintiri vii, iar absolvenții au avut ocazia să-și povestească drumul parcurs în viață, să se bucure de realizările lor și să își împărtășească experiențele.\n\nRevenind în clasa unde și-au petrecut ani de zile, aceștia au înțeles că, deși sala de clasă este acum dotată cu echipamente de ultimă generație, amintirile lor au rămas neschimbate. Absolvenții și-au împărtășit realizările personale și viața de familie. Unii dintre foștii colegi au devenit profesioniști de succes, iar alții sunt acum bunici mândri, împărtășind bucuria de a-și vedea nepoții crescând.\n\nMomentul culminant al revederii a fost întâlnirea cu doamna Tatiana Eftodii, profesoara lor de limbă și literatură română, care a avut un impact deosebit asupra fiecăruia. Cu lacrimi în ochi, absolvenții și-au exprimat recunoștința pentru dedicația și pasiunea cu care le-a insuflat dragostea pentru literatură și limba română.\n\nRevederea s-a încheiat cu promisiunea că și în anii ce vor urma se vor reuni cu același entuziasm și bucurie. În timp ce se despărțeau, amintirile și legăturile de odinioară păreau mai vii ca niciodată, dovedind că, deși timpul trece, prieteniile adevărate și amintirile din anii de școală rămân pentru totdeauna în inimile lor.",
    "metadata": {
      "original_file": "Observatorul_0209.html"
    }
  },
  {
    "title": "13 familii din Soroca, ajunse la nunta de aur, au fost felicitate de autoritățile publice locale / GALERIE FOTO",
    "content": "13 familii din municipiul Soroca ajunse la nunta de aur în acest an, au fost felicitate de conducerea primăriei municipiului Soroca. Cuplurile longevive din Soroca primit diplome, flori, câte 1000 de lei și au făcut câte o fotografie ca amintire.\n\nAstfel, lista celor care au trăit în căsnicie 50 de ani și vor să o facă tot așa și în continuare sunt: Valentin și Claudia Fortuna, Serghei și Tatiana Zolotov, Maria și Iurie Lisnic, Evgheni și Nadejda Crudu, Piotr și Maria Revenco, Ion și Nina Arhip, Anatol și Vera Prozorovschi, Vladimir și Vera Muntean, Iurie și Axenia Irodoi, Valeriu și Tatiana Mazniuc, Vladimir și Zinaida Spataru, Valentin și Lidia Țîntea, Efim și Ana Revenco.",
    "metadata": {
      "original_file": "Observatorul_0065.html"
    }
  },
  {
    "title": "„Frunze de dor” – împletite cu dor… la Gimnaziul Schineni",
    "content": "„Frunze de dor”- împletite cu dor… acesta a fost titlul activității dedicate celui ce a încercat să sfințească bunătatea și povara satului – Ion Druță. Am „șters” slinul de pe rafturi și am adus textul vociferat de copii, (elevii clasei a VIII-a), actualizând valoarea mesajului rustic, apropierea omului de comorile ce țin neamul acesta „aproape de codru, aproape de stele”(Grigore Vieru).\n\nS-au întâlnit Domnica, Rusanda, Gheorghe, Trofimaș și Mătușa Ruța cu înțelepciunea vieții adunată din Valea Cucoarelor. Aștepta să se întoarcă cucoarele, astăzi se așteaptă fiii și fiicele, la același cuib – Acasă. Ion Druță va veșnici prin eroii săi, noi prin atitudine și dragoste față de acest pământ și neam.",
    "metadata": {
      "original_file": "Observatorul_0435.html"
    }
  },
  {
    "title": "Casa transformată în muzeu: Pasiunea lui Ioan Mateescu pentru linguri / GALERIE FOTO",
    "content": "În Câmpulung Moldovenesc, nu departe de Muzeul Lemnului, se află o casă cu două etaje care atrage privirile trecătorilor. Prin ferestrele balconului se pot vedea sute de linguri din lemn, frumos aranjate. Pe peretele exterior al casei, o plachetă le spune oamenilor că aceasta găzduiește colecția de linguri de lemn a profesorului Ioan Țugui și a soției sale, Elisabeta.\n\nAcum aproape 30 de ani, colecția a fost preluată de nepoții lor, Ioan și Elena Mateescu. În loc să fie doar îngrijitor, Ioan Mateescu a început să se aprofundeze în această artă, adăugând noi piese colecției.\n\nMuzeul Lingurilor adăpostește peste 4000 de linguri din toate colțurile României și nu numai. Fiecare lingură spune o poveste despre tradițiile și obiceiurile regiunilor de unde provine. Ioan Mateescu ne explică cum aceste linguri, aparent simple, au avut un rol important nu doar la masă, ci și în ritualuri și momente speciale din viața oamenilor.\n\n„În prezent, muzeul găzduiește 4.300 de linguri. Aceste linguri provin din toate regiunile României, cu o pondere semnificativă din Bucovina și nordul Munteniei. De asemenea, muzeul include linguri din alte țări, donate de turiști care au vizitat colecția și au trimis înapoi suveniruri sau obiecte tradiționale.\n\nÎn muzeu, veți descoperi linguri realizate din peste 120 esențe de lemn, inclusiv specii rare, cum ar fi lemnul de tisă, numit „aurul pădurilor Carpaților.” Lemnul de tisă este deosebit, fiind un conifer ale cărui fructe seamănă cu cireșele, iar lingurile din acest lemn sunt considerate deosebite.”- povestește Ioan Mateescu.\n\nLingurile au fost folosite din cele mai vechi timpuri nu doar pentru a mânca, ci și în ritualuri și evenimente importante din viața oamenilor. De exemplu, în trecut, la nunți, se ofereau linguri ornamentate ca simbol al prosperității și al belșugului, iar în unele zone, lingura era un dar special pentru tineri căsătoriți, simbolizând grija și unitatea în familie.\n\nLingurile sunt expuse și în funcție de diversele tehnici de decorare folosite de meșteri populari, inclusiv linguri pirogravate, linguri cu cozi răsucite sau împodobite cu mărgele. Printre piesele deosebite se numără o lingură din anul 1887, cu stema Moldovei și a Imperiului Austro-Ungar, precum și o lingură din 1884.\n\n„Lingura cu stema Moldovei și cu stema Imperiului Austriac din anul 1887, cealaltă lingură este de prin anul 1884 a lui Kogălniceanu. Avem de asemenea niște linguri legate de anumite trăiri ale oamenilor, precum pomul vieții, lingurile logodiților, lingurile mirilor, lingurile plictisiților, lingurița de împărtășanie și mai avem linguri pentru stângaci și dreptaci.”.\n\nEste foarte interesant felul cum sunt îngrijite lingurile, având în vedere că toate sunt doar din lemn.\n\n„Lingurile le îngrijesc cu foarte multă răbdare, doar răbdare, pentru că răbdarea totodată înseamnă și timp.” – menționează dumnealui.\n\nPrintre lingurile expuse la muzeu este și cea a arhiducele Rudolf al Austriei, unicul fiu al Împăratului Franz Josef. „ Această lingură provine de la o biserică de aici din Câmpulung, biserica Sf.Nicolae unde în anul 1887 s-a pus piatra de temelie a acestei biserici, apoi a fost o biserică din lemn care a fost demontată și strămutată într-o comună apropiată și când s-a pus piatra de temelie acestei biserici, a venit prințul moștenitor al Imperiului Austriac, Rudolf și această lingură a fost confecționată ca să-i fie dăruită. El a participat la această ceremonie, a stat și la masa de inaugurare a evenimentului, dar lingura nu a luat-o” – ne-a spus domnul Mateescu .\n\nÎn muzeul său, însă, nu sunt expuse doar linguri românești.\n\n„Am adunat linguri din întreaga lume – din Africa, din Asia, din Europa. Fiecare cultură are propriile sale tradiții și obiceiuri legate de linguri. De exemplu, în Japonia, există linguri ceremoniale folosite în ritualuri religioase, iar în Africa, unele triburi folosesc linguri mari, sculptate, în dansuri și ceremonii de celebrare,” povestește colecționarul.\n\n„Fiecare lingură are propria sa poveste și fiecare poveste are legătură cu viața de zi cu zi, cu momentele importante din viața oamenilor. Fie că vorbim despre linguri simple, folosite în gospodărie, sau despre cele ornamentale, create pentru ocazii speciale, toate acestea ne spun ceva despre cine suntem și de unde venim.” .\n\nMuzeul Lingurilor din Lemn din Câmpulung Moldovenesc este, astfel, nu doar un loc unde pot fi admirate artefacte, ci și un spațiu de conexiune cu trecutul și tradițiile noastre. Ioan Mateescu își dorește ca, prin munca sa, să inspire generațiile viitoare să aprecieze și să păstreze aceste valori. „Nu este vorba doar despre lemn și sculptură, ci despre sufletul pus în fiecare piesă, despre continuitatea dintre trecut și viitor.”.",
    "metadata": {
      "original_file": "Observatorul_0120.html"
    }
  },
  {
    "title": "Elevii din clasele întâia învață regulile de circulație rutieră prin jocuri interactive / VIDEO",
    "content": "În decursul acestei săptămâni, angajații Inspectoratului de Poliție Soroca au desfășurat o serie de activități de educație rutieră destinate elevilor din clasa I-a din școlile raionului. Aceste lecții au fost extrem de interactive și captivante, fiind susținute cu ajutorul unui set de jocuri ce ilustrează în mod viu principalele reguli de circulație.\n\nSeturile de jocuri au fost oferite gratuit de către o companie din Chișinău și sunt concepute să servească drept instrumente de învățare a regulilor de siguranță rutieră, contribuind astfel la sporirea nivelului de siguranță al micilor participanți la trafic, conform declarațiilor polițiștilor soroceni.\n\nElevii din clasele I-a de la liceele „Constantin Stere”, „Petru Rareș”, „Ion Creangă”, „Alexandr Pușkin” și gimnaziul Rublenița au primit în dar aceste jocuri de masă, iar în curând și celelalte școli din raion vor beneficia de aceste suporturi educaționale.\n\nPolițiștii implicați în proiect, ne-au explicat mecanismul jocului: acesta este un joc de masă destinat a fi jucat de 8 participanți (4 șoferi și 4 pietoni). Pe tabla jocului sunt trasate trasee separate pentru vehicule și pentru pietoni, iar derularea jocului este dictată de aruncarea zarului. Fiecare jucător aruncă zarul și, în funcție de numărul de puncte obținute, va efectua mișcări corespunzătoare, începând cu cel cu cel mai mare număr și continuând în ordine descrescătoare. De asemenea, la începutul jocului, se stabilește o ordine de mișcare pentru pietoni, pentru a le permite să își aleagă cel mai scurt traseu către destinație.\n\nPe tabla jocului sunt desenate și indicatoare rutiere, iar când un jucător ajunge pe unul dintre acestea, trebuie să consulte regulamentul jocului și să îndeplinească sarcina specifică indicată de indicatorul respectiv. Jocul se încheie atunci când primul jucător ajunge la linia de sosire. Acest mod interactiv de învățare este menit să facă procesul de asimilare a regulilor de circulație mai plăcut și mai eficient pentru cei mici.\n\nProiectul a fost implementat cu suportul SRL ,,Maestru în vînzări” , Veaceslav Bogdanov, jocurile au fost oferite de SRL,,Rostimport” Vitalie Braga și Alexandru Cațaga.",
    "metadata": {
      "original_file": "Observatorul_0462.html"
    }
  },
  {
    "title": "Cât costă cea mai scumpă casă scoasă de vânzare la Soroca?",
    "content": "Dacă ai avea trei milioane și jumătate de lei ți-ai cumpăra o casă la Soroca? Dacă da, atunci articolul este pentru tine, dacă nu, oricum citește ca să știi măcar ce pierzi. Costul celor mai scumpe case din Soroca oscilează în funcție de reparația făcută, locație și de urgența cu care sunt vândute. Pentru cei care doresc să-și procure o casă în municipiul Soroca, oferta este variată.\n\nCea mai scumpă casă scoasă de vânzare în municipiul Soroca, are prețul de 200 000 euro, dar suma este negociabilă. Suprafață locativă este de 150 m², 15 odăi în trei niveluri, construcția este nefinisată, din cărămidă, iar suprafața terenului amplasat în centrul municipiului Soroca, este de 22 de ari.\n\nApropo, urmărește pagina Mică Publicitate de la Observatorul de Nord și descoperă cele mai atractive oferte de locuințe din satele și municipiul Soroca. Iar AICI poți plasa și anunțul tău!",
    "metadata": {
      "original_file": "Observatorul_0198.html"
    }
  },
  {
    "title": "FOTOGRAFIA ZILEI: Prânz tradițional din culisele unui festival cu tradiție",
    "content": "Ai fotografiat ceva deosebit și vrei ca imaginea să fie apreciată de cât mai multă lume? Ai surprins cu telefonul o problemă și vrei ca autoritățile să afle de ea? Atunci rubrica FOTOGRAFIA ZILEI de pe www.observatorul.md este locul perfect pentru imaginea ta. Trimite-ne imaginea ta pe facebook.com/observatorul.md și descrie când, unde și în ce context a fost făcută, iar noi vom avea grijă să o promovăm ca să ajungă la cât mai mulți oameni.",
    "metadata": {
      "original_file": "Observatorul_0032.html"
    }
  },
  {
    "title": "Astăzi le-au fost decernate titlurile de “Cetățean de Onoare al Raionului Soroca” lui Dionisii Mitrofan, Vasile Nitrean și Vladimir Botnari",
    "content": "Astăzi în cadrul evenimentului festiv de sărbătorire a 33 de ani de independență a Republicii Moldova, au fost înmânate titlurile de “Cetățean de Onoare al Raionului Soroca” pentru Dionisii Mitrofan, Vasile Nitrean și Vladimir Botnari.\n\nAmintim că decizia a fost luată în această vară de consilierii raionali. Profesorul Dionisii Mitrofan a fost înaintat de Elena Caun, consilieră PSRM, agricultorul Vasile Nitrean , de consiliera PCRM Ecaterina Kazmirciuk, iar Vladimir Botnari , cel care era la 7 aprilie 2009 Comisar general al municipiului Chișinău, de consilierii PSRM Mihail Ojog, Eugeniu Strochin, Pavel Cebotari, Serghei Braniște, Inga Orbu, Denis Pasincovschii, Nicolae Leșan și Feodosie Bordian de la PDCM.\n\nAmintim că până în prezent 67 de persoane au devenit Cetățeni de onoare ai raionului Soroca, aceștia sunt:",
    "metadata": {
      "original_file": "Observatorul_0177.html"
    }
  },
  {
    "title": "FOTOGRAFIA ZILEI: Jos, pe malul Nistrului…",
    "content": "Ai fotografiat ceva deosebit și vrei ca imaginea să fie apreciată de cât mai multă lume? Ai surprins cu telefonul o problemă și vrei ca autoritățile să afle de ea? Atunci rubrica FOTOGRAFIA ZILEI de pe www.observatorul.md este locul perfect pentru imaginea ta. Trimite-ne imaginea ta pe facebook.com/observatorul.md și descrie când, unde și în ce context a fost făcută, iar noi vom avea grijă să o promovăm ca să ajungă la cât mai mulți oameni.",
    "metadata": {
      "original_file": "Observatorul_0248.html"
    }
  },
  {
    "title": "Meteo Soroca: 29 decembrie 2024 – cer noros și frig",
    "content": "Duminică, 29 decembrie, vremea în raionul Soroca va fi predominant înnorată, fără variații semnificative de temperatură. Valorile termice se vor încadra între un minim de -1°C și un maxim de 0°C.\n\nVântul va sufla cu o viteză constantă de 9 km/h din direcția nord, contribuind la menținerea unui aer rece, iar umiditatea va rămâne ridicată, de aproximativ 70%.\n\nLocuitorii sunt sfătuiți să se pregătească pentru o zi rece și să ia măsuri de protecție împotriva frigului. Observatorul de Nord vă ține la curent cu ultimele informații meteorologice!",
    "metadata": {
      "original_file": "Observatorul_0024.html"
    }
  },
  {
    "title": "Galerie stradală: Află 15 povești de succes ale oamenilor care au spus ”Nu” / VIDEO",
    "content": "Ieri, în cadrul vizitei oficiale a Excelenței Sale Stanislav Kázecký, Ambasador al Republicii Cehe în Moldova, a avut loc deschiderea galeriei foto, care poartă genericul ”Nu”. Fotografiile, care includ și texte cu istoriile de succes ale 15 cehi, au fost montate pe zidul din preajma cetății. Galeria foto va fi expusă la Soroca, timp de o lună.\n\nPeter Silhanek, pictor ceh, a oferit câteva cuvinte despre expoziția fotografică. Ea reprezintă rezultatele unui proiect independent al jurnaliștilor și fotografilor din Republica Cehă. Numele oficial este Galeria ,,Nu”, și include o colecție de povești ale unor oameni obișnuiți, oameni care știu cum să spună ,,nu” unor situații care sunt împotriva conștiinței, împotriva moralității și a valorilor umane.",
    "metadata": {
      "original_file": "Observatorul_0474.html"
    }
  },
  {
    "title": "Tinerele din Volovița, premiate la Gala Europeană pentru eforturile lor împotriva știrilor false / VIDEO",
    "content": "Recent șase asociații din Republica Moldova au fost premiate în cadrul celei de-a 5-a ediții a Galei Premiilor Europene pentru Societatea Civilă. Printre organizațiile premiate s-a numărat și Asociația Obștească „Aripile Dumbravei” din satul Volovița.\n\nCâteva tinere ambițioase din localitate: Ana Șoimu, Dorina Vizitiu, Elena Șoimu și Cristina Sîrghii și-au propus să contribuie activ la combaterea dezinformării în societate. Ele au reușit să implementeze un proiect inovator, finanțat de organizația People in Need Moldova, axat pe educație și informare corectă în rândul comunităților rurale.\n\nProiectul AO „Aripile Dumbravei” s-a bazat pe metodologia OWIS, care presupune studierea unor filme documentare pentru a dezvolta capacitatea de analiză critică și de a identifica dezinformarea. Ce a făcut acest proiect cu adevărat remarcabil a fost implicarea beneficiarilor din diverse categorii de vârstă, cuprinzând persoane de la 14 la 60 de ani. Știrile false și manipularea informației nu afectează doar tinerii, ci și persoanele mai în vârstă, motiv pentru care proiectul s-a adresat unui public larg.\n\nPentru a aduce informațiile mai aproape de beneficiari, echipa „Aripile Dumbravei” a adoptat o abordare practică. Printre temele abordate s-au numărat tehnologiile moderne de manipulare, cum ar fi deepfake-urile și tehnicile de chroma key. Aceste instrumente vizuale, folosite uneori în mod neetic pentru a crea sau răspândi dezinformare, au fost explicate în detaliu și aplicate în contexte practice.\n\nCel mai interesant a fost o excursie la redacția „Observatorul de Nord” , unde tinerii au avut ocazia să afle mai multe despre impactul inteligenței artificiale în mass-media de la Vadim Șterbate , reporter la redacția „Observatorul de Nord”. Lecțiile sale au oferit perspective clare despre cum pot fi folosite tehnologiile avansate în ambele sensuri — atât pentru bine, cât și pentru rău.\n\nPe lângă activitățile tehnice, proiectul a inclus și o componentă artistică, prin teatrul social. Participanții nu doar că au fost spectatori, dar au avut șansa să devină actori și să se implice activ în scenarii care reflectau problemele sociale actuale, inclusiv dezinformarea. Această formă de educație non-formală a contribuit la o mai bună înțelegere a modului în care informațiile false pot afecta viața de zi cu zi.\n\nPremiul primit de AO „Aripile Dumbravei” subliniază importanța educației media și a rezilienței la dezinformare, într-o perioadă în care manipularea informației este omniprezentă. Proiecte de acest gen nu doar informează, ci și creează o comunitate mai puternică, capabilă să distingă adevărul de minciună.",
    "metadata": {
      "original_file": "Observatorul_0161.html"
    }
  },
  {
    "title": "Ce șotii au făcut profesorii de la Liceul Teoretic „Petru Rareș” din Soroca? (II) / VIDEO",
    "content": "Profesorii noștri, uneori rigizi și foarte serioși, ascund în amintirea lor șotii demne de urmat de discipolii lor. Și când ar fi mai bine să ne amintim de ele, decât la 1 aprilie, care este un fel de Zi Internațională pentru șotioșii de toate vârstele.\n\nI-am provocat pe mai mulți profesori de la Liceul Teoretic „Petru Rareș” din Soroca să ni le povestească, și aceștia au acceptat. Să continuăm cu episodul doi.\n\nReportaj video realizat în cadrul studioului pentru tineri MoJo, de la „Observatorul de Nord”, dacă vrei să faci parte din echipa noastră, ne poți scrie AICI .",
    "metadata": {
      "original_file": "Observatorul_0423.html"
    }
  },
  {
    "title": "Ce drumuri din municipiul Soroca ar putea fi reparate în 2025 de primărie?",
    "content": "Primăria Soroca a publicat proiectul de decizie cu privire la aprobarea bugetului pentru anul 2025 în lectura a doua. Printre chetuielile planificate găsim și lista străzilor care necesită reparaţii capitale şi curente pentru anul 2025.\n\nAstfel printre străzile selectate sunt intersecția str. Decebal cu str. Ştefan cel \n\n Mare (circa 500 metri), str. Alexandru cel Bun, în preajma stadionului (circa 370 metri), serpentina de pe str. Oleinicov (circa 1230 metri), str. Luceafărul (circa 700 metri), str. Cocorilor (100 metri), str. Fântâniţei (circa 600 metri), str. Traian (circa 470 metri), str. Dimitrie Cantemir (circa 240 metri) și str. Vasile Stroescu, 88 (circa 120 metri).\n\nDacă susțineți aceste propuneri sau aveți și altele, sunteți invitați să participați la consultările publice, care vor avea loc la 9 decembrie 2024, la ora 14:00, în sala de ședințe a Consiliului Raional Soroca.",
    "metadata": {
      "original_file": "Observatorul_0073.html"
    }
  },
  {
    "title": "Insta Retro Stories: Descoperă fotografiile uimitoare, de acum un secol, cu străbunicele instagramerilor din Soroca! / GALERIE FOTO",
    "content": "În ziua de astăzi fotografiile s-au cam devalorizat, acestea devenind de multe ori banale „poze” cu care internauții își uimesc admiratorii pe Instagram sau Facebook. Acum un secol însă, la Soroca erau doar o mână de fotografi, iar camere de fotografiat aveau doar cei mai norocoși. Dar și acelea pe peliculă și cu un număr limitat de cadre.\n\nÎn timp ce instragramerițele, dar și instagraerii de astăzi, postează uneori și zeci de fotografii zilnic, în stories-uri, reels-uri sau postări despre orice, pentru bunicele și buneii, străbunicele și străbuneii lor, fotografia era un lux. În schimb cum apăreau acestea în fotografii și ce aer aristocratic aveau, este la sigur peste majoritatea selfie-urilor din prezent. Vă recomandăm să priviți aceste fotografii și să le distribuiți pentru a fi admirate de internauții de astăzi, că poate-și regăsesc pe cineva din înaintași.",
    "metadata": {
      "original_file": "Observatorul_0136.html"
    }
  },
  {
    "title": "Demir Dragnev: „În timpul războiului visam cum va veni tata de pe front și ne vom duce la oraș, unde vom cumpăra o mică bicicletă”",
    "content": "Visul se schimbă în funcție de circumstanțe: în timpul războiului visam cum va veni tata de pe front și ne vom duce la oraș, unde vom cumpăra o mică bicicletă. În timpul foametei doream să se întâmple cele auzite de la băieții din satul ucrainean de peste Nistru: va veni America (ei ziceau Amerisea) și îmi va aduce mâncare”. În timpul studiului la școala din sat eram încântat de directorul școlii și visam să fiu asemenea lui, cu atât mai mult că la absolvire mi-a dăruit o carte cu inscripția: „Prin muncă și stăruință vei ajunge departe”.\n\nFiind elev la școala medie citeam multe cărți cu conținut istoric, fiind încurajat de distinsa profesoară Grunea Lerner. Aceasta m-a încurajat să continui studiile la Facultatea de Istorie a Universității din Chișinău. Aici majoritatea colegilor erau foști militari ruși. Pentru a evita tendința lor de a ne subaprecia, eu împreună cu alți colegi moldoveni, îndeosebi cu Alexandru Moșanu, munceam foarte mult și sub conducerea unor profesori (M. Muntean ș.a.) ne-am inclus în cercetarea științifică, fiind apoi absolvenți cu mențiune si repartizați la Academia de Științe. Aici am urmat în continuare să mă conduc de doleanțele notate pe cartea donată de fostul director al școlii sătești, ajungând profesor universitar, doctor habitat și membru al Academiei de Științe a Moldovei.\n\nDemir Dragnev, istoric, doctor habilitat în istorie și membru corespondent al Academiei de Științe a Moldovei\n\nP.S.: De Ziua Internațională a Copiilor am propus maturilor să ne vorbească despre visele din copilărie realizate peste ani și cum a fost calea spre ele. Află aici și alte vise realizate, ce pot servi ca model pentru mulți dintre noi.",
    "metadata": {
      "original_file": "Observatorul_0321.html"
    }
  },
  {
    "title": "Vremea la Soroca: Prognoza meteo pentru sâmbătă, 22 iunie 2024",
    "content": "Vremea va fi caniculară, cu disconfort termic accentuat. Cerul va fi variabil, cu înnorări temporare, mai ales după-amiaza și seara. Precipitațiile nu se prevăd.\n\nVântul va sufla slab și moderat, iar temperaturile maxime se vor încadra în general între 28 și 31 de grade Celsius, în timp ce temperaturile minime vor varia între 20 și 24 de grade Celsius.",
    "metadata": {
      "original_file": "Observatorul_0264.html"
    }
  },
  {
    "title": "Vremea la Soroca: Prognoza meteo pentru joi, 21 martie 2024",
    "content": "Astăzi, 21 martie, cerul va fi predominant înnorat, iar pe parcursul zilei se așteaptă precipitații sub formă de ploi. Vântul va avea intensitate redusă până la moderată. Temperaturile maxime vor fi în general între +7 grade Celsius ziua, iar minimele vor coborî până la +1°C în timpul nopții.",
    "metadata": {
      "original_file": "Observatorul_0458.html"
    }
  },
  {
    "title": "Tentativă de viol după hram, într-un sat din raionul Soroca, condamnatul nu-și recunoaște vina",
    "content": "Un strigăt de ajutor la miez de noapte a zguduit liniștea unui sat din raionul Soroca a doua zi de hram. O femeie afirmă că a fost salvată de la o tentativă de viol prin intervenția promptă a concubinului său și a finului. În urma procesului, agresorul a fost condamnat, iar instanța a dispus o pedeapsă cu suspendare, sub supraveghere, pentru o perioadă de trei ani.\n\nUn bărbat a fost găsit vinovat de tentativă de viol, într-un caz ce a stârnit indignare în rândul comunității. Potrivit sentinței emise de Judecătoria Soroca, inculpatul, ar fi atacat o femeie în noaptea de 26 iunie 2024. Victima, care se întorcea singură spre casă, ar fi fost apucată de gât și trântită la pământ, în încercarea agresorului de a întreține un act sexual neconsimțit.\n\nStrigătele de ajutor ale femeii care a reușit să telefoneze au atras atenția concubinului și finului, care rămăsese-ră în spate, ei au intervenit rapid, reușind să împiedice finalizarea infracțiunii. Agresorul a fost reținut la fața locului până la sosirea poliției.\n\nProbele administrate în cadrul procesului, inclusiv declarațiile victimei și ale martorilor, rapoartele și corpurile delicte, au confirmat vinovăția inculpatului. Instanța a stabilit că fapta acestuia reprezintă o infracțiune gravă împotriva libertății și inviolabilității sexuale.\n\nÎn cadrul procesului, inculpatul a încercat să minimizeze gravitatea faptelor sale, negând intenția de a comite violul. Totuși, declarațiile părții vătămate și ale martorilor au contat mai mult. Instanța a pronunțat o pedeapsă de trei ani de închisoare, cu suspendare condiționată pentru o perioadă de probă de trei ani, timp în care inculpatul este obligat să respecte măsurile de supraveghere și să participe la programe de reabilitare.",
    "metadata": {
      "original_file": "Observatorul_0008.html"
    }
  },
  {
    "title": "FOTOGRAFIA ZILEI: Tricolorul familiei Cebotari din Soroca",
    "content": "Ai fotografiat ceva deosebit și vrei ca imaginea să fie apreciată de cât mai multă lume? Ai surprins cu telefonul o problemă și vrei ca autoritățile să afle de ea? Atunci rubrica FOTOGRAFIA ZILEI de pe www.observatorul.md este locul perfect pentru imaginea ta. Trimite-ne imaginea ta pe facebook.com/observatorul.md și descrie când, unde și în ce context a fost făcută, iar noi vom avea grijă să o promovăm ca să ajungă la cât mai mulți oameni.",
    "metadata": {
      "original_file": "Observatorul_0376.html"
    }
  },
  {
    "title": "A existat oare un haiduc pe nume Bechir?",
    "content": "Legendele pretind a fi istorisiri veridice. În Enciclopedia sovietică moldovenească (Chişinău, 1970, vol. I, p. 330) putem citi despre: „Bachir – haiduc de la sf. sec. 18. Despre B. nu există date scrise. Conform legendei ar fi acţionat în ţinutul Sorocii; răfuindu-se cu asupritorii poporului, se ascundea de poteră într-o peşteră, aflată la miază-zi de oraş şi căreia mai târziu i s-a dat numele de peştera lui Bechir. Într-o noapte întunecoasă, B. a părăsit peştera şi s-a înrolat ca volintir în armata rusă.”\n\nAm crezut şi eu şi am contribuit la răspândirea legendei. Cu atât mai grea mi-a fost dezamăgirea, când am descoperit următorul document din Condica lui Constantin Mavrocordat, domn al Moldovei: „1742, decembrie 14. \n\n O carte de la Ilieş vel căpitan de Soroca \n\n Fac ştire pentru un turc ce l-au chemat Bechir başa, care au avut a face cu neguţitorie la ţinutul Sorocăi, dând bani pe miere şi pe hanos ş-au avut şi câţiva stupi şi oi la sud Sorocăi; că acmu, împuşcându-l nişte turci la târgul Orheiului şi murind, au venit de la Bender un umer aga şi un om al cadeului şi un ciohodar, trimişi de inicer agasi, să caute ale mortului, să strângă şi scrie şi mie capichihae de Bender, cum că acel Bechir başe să fi fost inicer şi celi ci au avut sânt să le ia inicer agasi, neavând pe nime. Ce să stau şi eu de agiutor, ce măcară că aceşti trimişi apuca pe lăcuitori şi din cei ce plătise cu ce fusese datori lui Bechir başe, c-un izvod ce s-au aflat la Bechir. Dară, dovedindu-să că au plătit, le-au dat pace şi voi sta şi eu, neîngăduind a face cuiva din pământeni năpaste. ”\n\nE vorba, deci, de un negustor turc, aşezat pe malul Nistrului, la sud de Soroca. El cumpăra şi vindea miere şi hanos. În privinţa hanosului, dicţionarele ne spun că aceasta e o plantă aromatică, folosită în scopuri curative, dar şi la prepararea rachiului de anason. Probabil, turcul se îndeletnicea cu fabricarea şi vânzarea băuturii alcoolice, care îi aducea venituri mult mai mari decât în cazul comercializării plantei pentru sănătate. Se vede că se străduia să cuprindă o arie de negustorie cât mai mare, ceea ce l-a dus pe la Orhei, unde a fost împuşcat chiar de ai săi, de turci. Dar, mai întâi, el fusese un ienicer, de aceea, după moartea sa, au sosit la Soroca şeful ienicerilor, stabiliţi la Bender, pentru a ridica toate bunurile rămase de la el. A rămas de la el un registru (izvod) cu numele celor care îi erau datori cu ceva, iar comandantul ienicerilor nu putea să nu se mai căpătuiască şi a trimis oamenii săi, pentru a ridica averea lui Bechir başe de la Soroca\n\nSe ştie, că turcii au format pe teritoriul Moldovei câteva raiale: Cetatea Albă, denumită de ei Akkerman, şi Chilia (1484), Tighina, denumită Bender (1538), Ismail (sf. sec. XVI) şi Hotin (1715). Acestea erau regiuni din jurul cetăţilor, ocupate şi administrate direct de autorităţile militare turceşti. Otomanii au încercat să transforme în raia şi ţinutul Soroca, dar nu au reuşit. Cu toate acestea, unii turci se strecurau în interiorul ţinutului şi chiar îşi făceau câşle, adică se aşezau cu traiul.\n\nTurcul Bechir, se vede din document, o fi avut o asemenea câşlă pe unde astăzi se află podul ce îi poartă numele. Dar, după cum relata şi vel căpitanul Ilieş, acesta nici pe departe nu a fost un haiduc, apărător al celor oropsiţi, ci un ienicer, adică soldat din corpul de elită al vechii infanterii turceşti. Iar cum se comportau ienicerii cu populaţia Moldovei o ştie oricine a studiat istoria ţării noastre.\n\nÎmi pare rău să destram o legendă, dar sunt dispus să cred în ceea ce spun documentele. Ştiu că tradiţia orală nu se va dezice de denumirea Podul lui Bechir , însă am considerat că e bine să se ştie, cine a fost cu adevărat aşa-zisul haiduc Bechir.",
    "metadata": {
      "original_file": "Observatorul_0399.html"
    }
  },
  {
    "title": "Vanesa Lozan: ”Mereu o părticică din inima mea va rămâne la Liceul Teoretic „Petru Rareș”",
    "content": "Vanesa Lozan, absolventă a LT „Petru Rareș” din Soroca, ne povestește despre anii de școală, amintirile frumoase și experiențele unice care au marcat-o. Află de ce își dorește ca, în viitor, copiii ei să învețe la acest liceu și ce anume face ca această instituție să rămână în inima ei pentru totdeauna.\n\n– Vanessa, iată că 12 ani de școală au rămas în urmă. Dacă te-ai întoarce înapoi, în ce clasă ai prefera să mai înveți o dată? Ce amintiri frumoase ai lua de acolo?\n\n– Cu siguranță m-aș întoarce în anii de liceu, mai precis în clasele a 11-a și a 12-a. Pentru mine, acești doi ani au fost cei mai veseli și captivanți ani alături de colegii mei, iar procesul de învățare în acești ani a devenit mult mai ușor. În comparație cu primul an de liceu, care a fost puțin mai greu, ultimii doi ani au trecut foarte repede datorită implicării mele în diverse activități extrașcolare, cum ar fi Academia de Liderism pentru fete, școlile de vară și o serie de evenimente pe care trebuia să le organizăm, cum ar fi Ziua Internațională a Femeii și Ziua Profesorului, care vor rămâne pentru totdeauna în inima mea. Pregătirile și repetițiile de după lecții au fost cea mai bună parte din clasa a 11-a.\n\nÎn ceea ce privește clasa a 12-a, acest an școlar a zburat cel mai repede. A început cu o sumedenie de conferințe, totalizări de proiecte și multe gânduri și preocupări legate de examenele de bacalaureat, urmate de consultații. Apoi au fost sute de repetiții pentru valsul absolvenților, care durau ore în șir, dar erau cele mai plăcute momente. De asemenea, am participat la caravanele de admitere de la universitățile din Republica Moldova și, nu în ultimul rând, Caravana admiterii de la „Universitatea 1 Decembrie 1918” din Alba Iulia, care a fost unul dintre cele mai frumoase evenimente de la sfârșitul anului școlar. Toate acestea au avut un impact semnificativ asupra mea. În ultimii doi ani am format noi prietenii, am trecut prin multe dificultăți, dar nu au lipsit nici peripețiile. Am înțeles că am devenit puțin mai matură și sunt gata de zbor în lumea mare.\n\n– Cât ai învățat, liceul „Petru Rareș” a trecut printr-o reparație capitală. Ai putea să ne spui dacă îmbunătățirea condițiilor de studii a influențat cumva experiența ta de învățare ?\n\n– Vreau să menționez că liceul „Petru Rareș” nu este apreciat doar datorită condițiilor bune de după reparația capitală, ci și datorită colectivului profesoral care, în pofida tuturor dificultăților, a reușit să ne ofere studii excelente. Însă, desigur, această renovare, urmată și de dotări, a condiționat un proces de studiu mai interactiv, modern și captivant pentru mine, ca elevă. Laboratoarele și tablele interactive au făcut acest proces mult mai accesibil, iar materia, cu siguranță, se prindea mai ușor.\n\n– Cum crezi de ce mai au nevoie la ziua de azi elevii liceului pentru a veni la școală cu plăcere ?\n\n– Idei am mai multe, cum ar fi deschiderea mai multor cluburi cu activități extrașcolare, club de dezbateri și unul de public speaking, care ar influența pozitiv gândirea elevilor. Acestea vor fi utile atât pentru viața de după școală a elevilor, cât și pentru cea din timpul orelor.\n\n– Cum apreciezi relația dintre profesori și elevi în liceu ?\n\n-Cum am menționat anterior, relațiile dintre cadrele didactice și elevi sunt caracterizate prin prietenie și ajutor reciproc. Acest lucru l-am constatat în urma chestionării elevilor pe parcursul mai multor ani. Fiind membră a Consiliului Elevilor, periodic le solicitam elevilor să aprecieze relațiile dintre profesori și elevi. Notele cele mai frecvente variau de la 8 la 10, ceea ce consider că este un indice foarte bun.\n\n– Știu că ai fost implicată în cadrul programului „ Abilitarea Consiliilor Elevilor în procesul de luare a deciziilor”, susținut de Fundația Soros Moldova. C e ai avut de câștigat tu personal ?\n\n-Pentru mine, acest proiect a fost unul dintre cele mai importante, alături de Academia de Liderism, deoarece, datorită acestor activități, am devenit mult mai deschisă, am pierdut frica de a vorbi în public și am început să interacționez mult mai deschis cu oamenii din jur. Proiectul dat a început pentru mine încă din clasa a 7-a și l-am sfârșit la începutul clasei a 12-a. În acest timp, am implementat cu echipa în jur de 5 inițiative, cum ar fi dotarea sălii de festivități cu tehnică de calcul, instalarea a două zone de odihnă pentru elevi dotate cu scaune noi, instalarea unui robinet în cabinetul medical și altele. Pe lângă faptul că munceam asupra proiectelor, învățam cum să consultăm elevii, părinții și profesorii, cum să le aflăm necesitățile și alte aspecte importante pentru a-i face mai împliniți. Școlile de vară, conferințele din fiecare luni și conferințele de totalizare au contribuit la acumularea de noi cunoștințe și la formarea unor prietenii care se vor păstra pentru toată viața.\n\n-Ai vorbit atât de frumos despre liceul ”Petru Rareș”, a i dori ca copiii tăi în viitor să studieze tot aici ?\n\n– O să-ți divulg, că această școală a fost absolvită de mama și bunica mea, iar acum și de mine, cred că, dacă destinul mă va aduce înapoi la Soroca, cu siguranță copiii mei vor studia tot în acest liceu. Studiile și condițiile excelente oferite nu se compară cu alte școli din republică, astfel încât mereu o părticică din inima mea va rămâne la Liceul Teoretic „Petru Rareș”.\n\nÎți mulțumesc pentru timpul acordat și mult succes în continuare!\n\nArticol realizat în cadrul proiectului Jurnaliștii Civici, de la „Observatorul de Nord”, dacă vrei să faci parte din echipa noastră, ne poți scrie AICI .",
    "metadata": {
      "original_file": "Observatorul_0233.html"
    }
  },
  {
    "title": "Soroceni atenție: luni nu veți putea merge cu mașina pe una dintre principalele străzi din oraș!",
    "content": "Primăria Municipiului Soroca informează sorocenii despre faptul că luni, 20 mai, va fi suspendat traficul rutier pe str. Ștefan cel Mare din oraș. Este vorba de tronsonul cuprins între străzile Decebal (semaforul din preajma Catedralei „Adormirea Maicii Domnului”) și Constantin Negruzzi (regiunea primăriei).\n\n„Totuși acces, va avea doar transportul public. Măsura este luată în legătură cu necesitatea executării lucrărilor de plombare a gropilor. Serviciile municipale de profil, solicită înțelegere și aduc scuze cetățenilor pentru incomoditățile create. Conducătorii auto care traversează zona, unde este anunțată suspendare de trafic rutier, sunt îndemnaţi să o ocolească” informează primăria.",
    "metadata": {
      "original_file": "Observatorul_0360.html"
    }
  },
  {
    "title": "Prevenirea incendiilor de vegetație: Activități de informare în localitățile Hristici și Ocolina",
    "content": "Angajații Direcției Situației Excepționale (DSE) Soroca, în colaborare cu inspectorii de mediu și angajații Inspectoratului de Poliție (IP) Soroca, au desfășurat recent o serie de activități de prevenire și informare în localitățile Hristici și Ocolina. Acțiunile au fost motivate de numărul sporit de cazuri de ardere a vegetației uscate, care a determinat o creștere semnificativă a intervențiilor pompierilor.\n\nÎn satul Ocolina, numărul intervențiilor pentru stingerea vegetației uscate s-a dublat comparativ cu anii precedenți. În anul 2022, salvatorii au intervenit de 12 ori, stingând peste 5 hectare de terenuri agricole. Anul 2023, caracterizat prin precipitații abundente, a redus semnificativ numărul intervențiilor, cu doar 2 cazuri înregistrate. Cu toate acestea, în 2024, au fost necesare deja 6 intervenții la 0,8 hectare de terenuri agricole.\n\nIar în satul Hristici, situația a fost la fel de alarmantă. În 2022, au fost afectate peste 60 ha și înregistrate 7 intervenții ale pompierilor. Anul 2023 a adus o ușoară îmbunătățire, cu doar 2 intervenții înregistrate. În 2024, până în prezent, au fost raportate 2 intervenții.\n\nSpecialiștii subliniază necesitatea implicării active a autorităților locale pentru a informa populația și a lua măsurile necesare în scopul reduceri riscului de incendii de vegetație uscată. În cadrul activităților desfășurate, aceștia au apelat la primarii din localitățile Hristici și Ocolina ca să contribuie la educarea cetățenilor cu privire la pericolele arderii necontrolate a vegetației.\n\nEugeniu Doga, Șef al Serviciului prevenție al DSE Soroca: ” La moment ne aflăm pe teritoriul satului Hristici, unde a avut loc recent o ardere de vegetație uscată și a unei fâșii forestiere. Astăzi, cu colegii de la Inspectoratul Protecției Mediului și Inspectoratul Poliției, în comun cu administrația publică locală, efectuăm raze în teritoriu, ședințe de informare a populației privind necesitatea respectării la maxim a regulilor de apărare împotriva incendiilor, și mai ales în această perioadă caniculară. Cauza principală a acestor arderi este incendierea intenționată.\n\nDe la începutul anului curent până în prezent, pe teritoriul raionului sunt deja înregistrate 65 de intervenții de astfel de gen, fiind afectate peste 200 ha de terenuri agricole. Noi, salvatorii, venim cu un îndemn către toți cetățenii și locuitorii raionului Soroca să respecte la maxim regulile de apărare împotriva incendiilor, să nu lase focul deschis în locurile cu pericol de incendii și pe timp de vânt, să nu facă focul deschis în apropiere de clădiri, construcții și alte instalații cu pericol de incendii la distanță mai mică de 50 m, să monitorizeze copiii la maxim și să nu le permită jocul acestora cu diferite surse de aprindere, cum ar fi chibritele, brichetele. Fiecare cetățean din sectorul rural și nu numai să se adreseze la primării să vadă zilele de colectare, locurile de păstrare a resturilor menagere și a vegetației uscate din teritoriu, ca ulterior aceste resturi să fie duse centralizat la gunoiștile din localități și nici de cum să nu le dea foc în teritoriu.\n\nTotodată mă adresez către agenții economici care au în gestiune terenuri agricole, să respecte regulile de apărare împotriva incendiilor, să-și salubrizeze terenurile, să nu admită aceste arderi necontrolate.\n\nTotodată mă adresez către deținătorii de bazine acvatice să nu admită arderile în zonele de protecție și în zonele adiacente.\n\nAdministrația public-locală să-și doteze formațiunile protecției civile cu diferite utilaje, cum ar fi suflantele, măturile, cisterna cu apă, ca să intervină în astfel de situații și totodată să ne vină în ajutor nouă, salvatorilor.\n\nCetățenii sunt îndemnați dacă au depistat astfel de arderi să nu fie indiferenți, să întreprindă toate măsurile necesare de lichidare acestor focare, totodată respectând regulile de securitate. Și nu în ultimul rând, dacă nu este posibil acest lucru de sine stătător, să apeleze prompt Serviciul Unic de Urgență la numărul de telefon 112!”",
    "metadata": {
      "original_file": "Observatorul_0225.html"
    }
  },
  {
    "title": "Stagiile de practică – trepte sigure spre imperativul învățământului profesional / GALERIE FOTO",
    "content": "„…Ce face un învățător? E simplu: scrie frumos și bine, e bun la aritmetică, desenează, pictează, face tot felul de lucruri din nimic, cântă, dansează, este o enciclopedie, ceartă, iartă, glumește, mereu iubește, citește, îmbrățișează, zâmbește, mai și plânge, oferă, disperă, știe totul despre marii și micii lui cunoscuți.. șterge praful, deretică prin clasă, șterge muci și lacrimi, împarte tot ce se poate împărți, apreciază, nu se îmbolnăvește și, chiar dacă o face, repede se vindecă. Răspunde la numele de „doamna” sau „domnul”, are emoții, așteptări, dorințe. Vede până departe, ghicind ce va face în viață fiecare pitic, pe care îl conduce până ajunge voinic… E magie, asta e clar!\n\nÎnvățătorul e o specie aparte. Unii îl iubesc, alții îl înjură…, dar el continuă să lupte pentru că da, învățătorul e și soldat. În războiul cu ignoranța acestor vremuri, cu armele cunoscute, procurate din librărie, învățătorul va continua să elibereze oameni din robia autosuficienței, deschizând uși către mai bune versiuni ale copiilor săi. Pentru toate acestea, trăiască învățătorul, oriunde s-ar afla!”\n\nFormarea cadrelor didactice a fost şi rămâne una din principalele preocupări ale învăţământului nostru. Imperativele învățământului contemporan cer cultivarea unor calităţi de personalitate şi de aptitudini caracteristice viitorilor pedagogi, o cultură pedagogică, care trebuie să pună accent pe însuşirea unor competenţe profesionale. Aceasta vizează un cadru didactic reflexiv şi imaginativ, un manager al resurselor de învăţare ale elevilor, pregătit pentru diverse tipuri de activităţi didactice şi educaţionale. De asemenea, el trebuie să fie şi un mediator de contacte umane şi partener cultural în raport cu cei educaţi. În acest sens, merită atenţie organizarea şi desfăşurarea practicilor pedagogice, ca formă de organizare a procesului de învăţământ, care asigură pregătirea practică a viitorilor învăţători, profesori.\n\nAlături de celelalte discipline psihopedagogice, practica asigură formarea competenţei de cadru didactic necesar pentru un învăţământ performant bazat pe învăţare eficientă şi centrat pe elev.\n\nLa formarea competenţelor profesionale, în stagiile de practică, un rol important, desigur, are conducătorul de practică-metodist. El relaţionează cu cadrele didactice, mentori din instituţiile de învăţământ partenere, asigurând legătura dintre aceste unităţi de învăţământ şi colegiu, în vederea realizării cu succes a stagiului.\n\nMetodistul îndrumă şi coordonează practica pedagogică a studenţilor. Studentul-practicant parcurge practica pedagogică, lucrând direct cu mentorul. Rolul mentorului (cadru didactic din şcoală) nu este doar acela de a-i ajuta pe studenţi la disciplinele de învăţământ, dar şi de a-i familiariza pe studenţi cu „bucătăria” aspectelor generale de învăţământ şi celor specifice instituţiei de aplicație. În afara lecţiilor susţinute la specialitate, studentul este implicat și în organizarea lecţiilor de dirigenţie, precum şi activităţi extracurriculare.\n\nCadrul didactic-mentor asigură formarea la studenţi şi a competenţelor de completare a unor documente şcolare (cataloage, fişele personale ale elevilor etc.). De asemenea, el organizează şi desfăşoară analiza lecţiilor asistate şi a lecţiilor susţinute de studenţi.\n\nE necesară formarea, în cadrul practicii pedagogice, a competenţelor de explorare, de cercetare şi inovare a procesului instructiv-educativ, competenţelor sociale şi interpersonale, competenţelor organizatorice şi comunicative, constructive şi de proiectare.\n\nDin cele relatate, reiese: viitorii pedagogi trebuie pregătiţi pentru a face faţă în mod creator unor situaţii pedagogice pe cât de complexe, pe atât de schimbătoare. Ei sunt factorii cei mai importanţi ai inovării practicii educative şi ai succesului şcolar.\n\nPractica ce precede probele de absolvire la specialitatea Învățământ primar, realizată în perioada 29.01.2024 – 01.03.2024, s-a axat pe imperativele punctate mai sus, implicând stagiarul în diverse activități, cu scopul de a căpăta experiență profesională, dar și a valorifica cunoștințele teoretice formate pe parcursul anilor de studii. Rolul decisiv în acest proces a revenit învățătorilor ciclului primar din instituțiile de aplicație educaționale, care au fost alături, împărtășind din experiența profesională, oferind îndrumări metodice și susținere emoțională. Suntem recunoscători IP LT „Petru Rareș” din Soroca pentru deschidere și conlucrare prodigioasă în scopul comun – formarea specialistului competent în domeniul educației .",
    "metadata": {
      "original_file": "Observatorul_0419.html"
    }
  },
  {
    "title": "Prețul dreptății: cine plătește pentru proces? / VIDEO",
    "content": "Pentru a înțelege mai bine cum funcționează acest mecanism financiar și impactul său asupra cetățenilor, reportajul aduce în prim-plan discursul unei experte din cadrul Judecătoriei. Aceasta explică modul în care sunt stabilite cheltuielile și cine poartă responsabilitatea plății lor.\n\nReportaj realizat în cadrul studioului pentru tineri MoJo, de la „Observatorul de Nord”, dacă vrei să faci parte din echipa noastră, ne poți scrie AICI . \n\n Reporter MoJo: Varvara Pereteatcu",
    "metadata": {
      "original_file": "Observatorul_0049.html"
    }
  },
  {
    "title": "La Soroca a fost inaugurat Centrul Tehnico-Didactic în Mecanică Agricolă / VIDEO",
    "content": "Ieri, la Colegiul Tehnic Agricol Soroca a fost inaugurat Centrul Tehnico-Didactic în Mecanică Agricolă, un proiect de anvergură dedicat modernizării învățământului agricol. Noul laborator este important nu doar pentru elevii de la colegiu, dar și pentru întregul raion. Prin modernizarea practicilor agricole se pun bazele pentru creșterea eficienței și productivității în acest sector vital. La eveniment au participat oficialități guvernamentale, fermieri locali, precum și corpul profesoral și elevii colegiului.\n\nDirectorul Colegiului Tehnic Agricol Soroca, Constantin NESTERENCO a menționat : „Valoarea primei etape a proiectului a fost de 14 milioane 106 mii 270 lei, sumă destinată construcției, iar pentru utilaje și materiale s-a alocat suma de 1 milion 341 mii 310 lei. Anul acesta am reușit să obținem finanțare și pentru a doua etapă, în valoare de 168 de mii de euro, investiți în echipamente moderne precum o dronă agricolă, o stație meteo, un tractor, o stație fotovoltaică și o semănătoare.”\n\nViceprim-ministrul Republicii Moldova și ministru al agriculturii, Vladimir BOLEA, a subliniat importanța acestui centru: ”Munca de agricultor și de fermier este o muncă extrem de nobilă. Și noi, cei care învățăm de specialiști, trebuie să venim cu suportul nostru cu cunoștințe pentru a ajuta și a amplifica și a eficientiza munca agricultorului.”\n\nLa eveniment au mai participat:Alberto CARLEI, Șef al Oficiului BEI în Republica Moldova, Veaceslav BURLACU, Șeful Oficiului Teritorial Soroca al Cancelariei de Stat al Republicii Moldova, Ion BABICI, Deputat în Parlamentul RM, și Iurie Brumarel, Director executiv UCIMPRSVN.\n\nNoul centru promite să devină un punct de referință în formarea tinerilor specialiști și în implementarea tehnicilor avansate în agricultura moldovenească, contribuind astfel la dezvoltarea durabilă a sectorului.\n\nReportaj video realizat în cadrul proiectului Jurnaliștii Civici, de la „Observatorul de Nord”, dacă vrei să faci parte din echipa noastră, ne poți scrie AICI .",
    "metadata": {
      "original_file": "Observatorul_0337.html"
    }
  },
  {
    "title": "Aspirațiile spre performanță ale antrenorului sorocean Oleg Gresev",
    "content": "Există în lume fapte și evenimente care se perindă în vâltoarea anilor și pe care nu le observi, dar există oameni care, prin faptele lor, preschimbă timpul în evenimente, realizări și succese.\n\nFiecare domeniu al învățământului, inclusiv cel al educației fizice școlare, al sportului de performanță, are fruntașii săi care și-au consacrat viața (timpul, energia etc.) muncind responsabil zi de zi, astfel contribuind, în principiu, la perfecționarea sistemului național de învățământ, la modernizarea sistemului de antrenament, la ridicarea autorității profesorului de educație fizică în ansamblu cât și a antrenorului sportiv.\n\nPrintre acești fruntași se regăsește și Domnul Oleg Gresev, profesor de educație fizică de la IP Gimnaziul Holoșnița, antrenor al școlii sportive Soroca, Antrenor Emerit al Republicii Moldova, Cetățean de Onoare al raionului Soroca, grad didactic superior.\n\nO altă semnificație care, în plan educativ, contează foarte mult este că Domnia sa, în pofida vârstei onorabile, continuă să le transmită elevilor atât cunoștințele și bogata sa experiență referitoare la fortificarea și menținerea sănătății omului prin intermediul practicării exercițiului fizic și al sportului, cât și aportul masiv în dezvoltarea sportului de performanță.\n\nFirește, având o bogată experiență competițională și cunoscând bine aspectele teoretice, practice și metodologice ale antrenamentului sportiv, Domnul Oleg Gresev s-a dovedit a fi un iscusit antrenor al copiilor îndrăgostiți de frumoasa probă sportivă bărbătească – triatlon forță (powerlifting).\n\nDe-a lungul activității pedagogice pe care o desfășoară, se impune prin calități ce îl definesc ca om și ca specialist de înaltă calitate. Onestitatea, omenia, demnitatea, răbdarea, responsabilitatea, optimismul, insistența, perseverența, vocația de pedagog, marea capacitate de muncă – toate aceste calități persistă la acest om iscusit.\n\nActualmente, în perioada 31.05-02.06 2024, lotul Republicii Moldova la triatlon forță s-a întors de la campionatul mondial din Olanda, în componența căruia au fost și doi tineri sportivi din Soroca, discipoli ai antrenorului emerit Oleg Gresev – Școala sportivă raională Soroca, director Domnul Vsevolod Gâtlan – Toma Mihai (categoria 56 kg) și Irimia Denis (categoria de greutate 82.5 kg) – ambii elevi ai L.T. Ion Creangă, care au devenit campioni mondiali. De menționat că echipa Republicii Moldova a devenit învingătoare în clasamentul pe echipe, cucerind 8 medalii de aur, locul doi ocupându-l Marea Britanie, iar locul trei echipa Franței. Irimia Denis a devenit a patra oară consecutiv campion mondial în anii 2021-2024.\n\nToate acestea au constituit laitmotivul activității sale zi de zi ca antrenor, performanțele și succesele sale nu s-au lăsat așteptate. Însă cea mai mare apreciere o constituie stima și respectul din partea elevilor și părinților acestora, care vorbesc cu vervă despre virtuțile profesionale ca antrenor ale Domniei sale.\n\nInițial, remarc că, studiind, analizând și generalizând activitatea profesională a lui Oleg Gresev, am constatat că parcursul celor 38 de ani de activitate pedagogică a fost unul foarte vast, muncă soldată cu multe inițiative, succese, opțiuni, aprecieri și realizări.\n\nÎnceputul de carieră profesională a fost în 1985 – antrenor de atletism la școala sportivă raională. În 1987 a devenit profesor de educație fizică la școala nr.4 Soroca, apoi la IP L.T. Ion Creangă. Primele realizări ca antrenor de triatlon forță au inclus deschiderea sălii de forță la baza liceului, asigurată cu mai mult de 60 de aparate și trenajoare, aparate construite personal de Domnul Oleg Gresev, care nu prea se găsesc în lume. Primele succese la competiții au venit în anul 2005, la Cupa R.M. la triatlon forță, unde campion a devenit Tetelea Dumitru.\n\nÎn perioada 2005-2024, Dl. Oleg Gresev a pregătit trei persoane pentru titlul de Maestru Internațional al Sportului și 26 de Maeștri ai Sportului. Cel mai tânăr maestru al sportului la fete a devenit Bulhacu Valentina, în vârstă de 14 ani. Cei mai tineri Maeștri Internaționali ai Sportului sunt elevii din clasa a XI-a a L.T. Ion Creangă – Prepelița Vladimir și Moraru Tudor. Noi, colegii antrenori și profesorii de educație fizică, îi dorim o viață lungă pentru a putea reuși să implementeze toate mijloacele și procedeele atât ca antrenor, cât și ca profesor de educație fizică, în numele copiilor și al unui mod sănătos de viață.",
    "metadata": {
      "original_file": "Observatorul_0272.html"
    }
  }
]