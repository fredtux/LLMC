[
  {
    "title": "Cca 20 obiecte din raionul Orhei vor fi verificate de Agenția pentru Supraveghere Tehnică în acest an. Printre obiectele verificate se numără cele construite de două întreprinderi municipale și firma unui primar din raion",
    "content": "Agenția pentru Supraveghere Tehnică a publicat graficul controalelor planificate pentru acest ac. Potrivit documentului în raionul Orhei vor fi verificate cca 20 de obiecte din domeniul construcțiilor, alimentare cu combustibil, minerit ș.a. \n\n Între obiectele verificate se numără construcția unui depozit în cartierul Bucuria al Orheiului pe str. Unirii, 57/2, efectuată de Întreprinderea Municipală Servicii Comunal-Locative Orhei. \n\n O altă întreprindere S.A Regia Apă-Canal Orhei va fi verificată la obiectul ”construcția rețelei de apeduct” de pe strada Eliberării din Orhei. \n\n Verificării va fi supusă și construcția a trei case cuplate D+P+E, de pe strada Lilia Amarfii din cartierul Nordic al Orheiului al companiei Strongboss Construct. \n\n Numele ultimei a ajuns în atenția publicului după un material realizat de Ziarul de Gardă în care se spune că această companie, care a reparat o grădiniță din municipiu, aparține primarului satului Clișova, raionul Orhei, Victor Coniuc, ales din partea Partidului Șor. Firma fiind înscrisă pe numele soacrei sale.",
    "metadata": {
      "original_file": "Radio_Orhei_0439.html"
    }
  },
  {
    "title": "Comunicat DSE Orhei: săptămâna trecută a izbucnit un incendiu într-un apartament din Orhei",
    "content": "Inspectoratul General pentru Situații de Urgență a demarat Campania de informare și prevenire a intoxicațiilor cu monoxid de carbon și a incendiilor în sectorul locativ, în special în urma utilizării sobelor de încălzit.\n\nÎn acest sens, angajații DSE mun. Orhei vor informa cetățenii despre măsurile esențiale de siguranță, care trebuie respectate atunci când exploatează sobele din locuințe.\n\nAstfel, specialiștii îndemnă oamenii să verifice cu atenție sobele înainte de a le folosi, asigurându-se că sunt funcționale și curățate de funingine și depuneri, canalele de ventilare să fie deschise și neobturate, pentru a permite circulația aerului, iar eventualele fisuri sau defecte să fie înlăturate la timp.\n\nMai mult, salvatorii roagă oamenii să aerisească periodic încăperile unde se află soba, pentru a preveni acumularea de monoxid de carbon. Totodată, specialiștii recomandă cetățenilor să folosească o tablă metalică sau un suport, atunci când arde focul în sobă, pentru a proteja podeaua de căldură și eventuale scurgeri de cenușă încinsă; să îndepărteze materialele combustibile din apropierea sobei, pentru evitarea izbucnirii unor incendii. Mai mult, este indicată folosirea doar a materialului combustibil pentru care a fost destinată soba, iar aprinderea focului prin stropirea cu benzină, petrol sau alte lichide ușor inflamabile este strict interzisă.\n\nSăptămâna precedent în subdiviziunile Direcției situații excepționale Orhei au fost înregistrate patru situații excepționale și anume incendii în sectorul locativ. Cauza incendiilor fiind diverse, cum ar fi: la Rezina, s. Cogîlniceni construcția greșită a coșului de fum. La Orhei într-un apartament a izbucnit un incediu în după amiaza zilei de 17 octombrie 2024, de la o țigară nestinsă. O bucătărie de vară a ars într-o gospodărie din s. Echimauți, r-l Rezina, sâmbătă 19 octombrie. În noaptea de 20 noiembrie 2024 în sectorul de vile din preajma s. Peresecina, un incendiu a mistuit acoperișul unei case din cauza nerespectării normelor antiincendiare.\n\nPompierii și salvatorii indeamnă cetățenii să manifeste un comportament preventive pentru a evita situații de risc.",
    "metadata": {
      "original_file": "Radio_Orhei_0069.html"
    }
  },
  {
    "title": "La Orhei accidentul în care au decedat două persoane ce erau transportate în remorcă nu îi învață minte pe alții",
    "content": "Câteva persoane erau transportate în remorca unui tractor, în amiaza zilei de astăzi pe strada Eliberării din Orhei. Asta se întâmplă la 2 luni de la accidentul tragic în care două persoane au decedat în apropiere de Orhei, după ce remorca în care se aflau s-a desprins de tractorul unei întreprinderi municipale și s-a răsturnat. \n\n Articolul 83 din Regulamentul Circulației Rutiere spune că este interzisă transportarea persoanelor în remorcă.",
    "metadata": {
      "original_file": "Radio_Orhei_0086.html"
    }
  },
  {
    "title": "Zeci de percheziții într-un dosar de finanțare ilegală a partidelor politice și spălare de bani: câteva milioane de lei și mii de euro ridicați, iar figuranții sunt foști angajați ai structurilor de forță.",
    "content": "Ofițerii Inspectoratului Național de Investigații, sub conducerea Procuraturii Anticorupție, anunță despre documentarea unui grup de persoane implicat în finanțarea ilegală a partidelor politice, a grupurilor de inițiativă, a concurenților electorali, săvârșită în proporții mari și spălarea de bani săvârșită în proporții deosebit de mari. În cadrul urmăririi penale s-a stabilit că, membrii organizațiilor teritoriale primare ale unor partide politice din republică ar fi remunerați lunar cu sume bănești, care nu sunt reflectate în evidența contabilă a formațiunilor, se spune într-un comunicat plasat pe site-ul poliției naționale.\n\nConform informațiilor primare ale poliției, remunerările bănești erau transmise destinatarilor cu respectarea unor măsuri sporite de precauție, în scopul asigurării anonimatului persoanelor care au rolul de a asigura distribuirea surselor bănești, activitatea fiind organizată în așa mod că fiecare persoană avea rolul său bine determinat.\n\nAstfel, la 1 martie, au fost reținuți în flagrant delict, două persoane, aceștia având rolurile de casier și curier, iar asupra lor în momentul reținerii au fost depistați peste 600 000 de lei.\n\nUlterior, ca urmare a perchezițiilor efectuate la domiciliile figuranților și în apartamentele conspirative destinate pentru depozitarea și repartizarea banilor în plicuri au fost ridicate mijloace bănești în diferită valută inclusiv cea națională, suma fiind de aproximativ 5 350 000 de lei.\n\nMenționăm că, pentru desfășurarea activității criminale, figuranții aveau câteva apartamente conspirative în același bloc locativ. Aici, banii proveniți dubios erau puși în plicuri preluate de curieri, care, cu respectarea unor reguli de confidențialitate, le transmiteau destinatarilor.\n\nAceștia, potrivit materialelor cauzei penale, sunt membrii organizațiilor teritoriale primare ale unor partide politice din țară, care ar fi remunerați lunar din surse tenebre pentru activitățile prestate, inclusiv pentru participarea la mitinguri și acțiuni de protest, cu realizarea sarcinilor puse.\n\nGrație măsurilor întreprinse de oamenii legii, acțiunile ilegale au fost documentate și probate. La moment, figuranții, foști angajați ai structurilor de forță, sunt arestați pentru 30 zile (2 persoane) și pentru 72 de ore (o persoană) și dețin calitatea de învinuiți de comiterea faptelor ce țin de finanțarea ilegală a unor partide politice, în continuare urmând a fi întreprinse și alte acțiuni de investigație și urmărire penală, pentru elucidarea tuturor circumstanțelor.\n\nLa fel, au fost efectuate 28 de percheziții la diferiți reprezentanți ai diferitor formațiuni politice din câteva sectoare și suburbii din mun. Chișinău. În cadrul documentării s-a stabilit că în perioada lunilor decembrie 2023 – ianuarie 2024, președinții sectoarelor au primit bani de la curieri și repartizat activiștilor câte 5000 de lei, suma totală repartizată fiind de aproximativ 3 500 000 lei. Banii au fost repartizați activiștilor pentru participarea la diferite manifestații și proteste organizate de partid în luna septembrie 2023, precum și pentru agitația făcută de către aceștia în campania electorală pentru alegerile locale generale din 2023 în Republica Moldova.\n\nDe asemenea, în cadrul perchezițiilor au fost ridicate înscrisuri de ciornă care confirmă repartizarea sumelor de bani și telefoane mobile.\n\nAcțiunile de documentare continuă în cadrul cauzei penale pornită pentru ”finanțarea ilegală a partidelor politice, a grupurilor de inițiativă, a concurenților electorali săvârșită în proporții mari”.",
    "metadata": {
      "original_file": "Radio_Orhei_0205.html"
    }
  },
  {
    "title": "Judecătoria Orhei s-a pronunțat pe un caz de îngrădire a accesului la informație DOC",
    "content": "Judecătoria Orhei a pronunțat azi hotărârea pe un caz de îngrădire a accesului la informație. Acțiunea în instanță a fost pornită de jurnalistul Radio Orhei, Maxim Djamanov , după ce Întreprinderea Municipală Servicii Comunal-Locative Orhei a refuzat să îi ofere copiile de pe rapoartele de activitate a întreprinderii pentru anii 2018, 2019, 2020 și 2021. \n\n În urma examinării argumentelor părților, judecătoarea Alina Balan a acceptat cerințele jurnalistului și a obligat întreprinderea să îi ofere copiile rapoartelor solicitate. Hotărârea poate fi atacată la Curtea de Apel Chișinău.\n\n\n\n Anterior pe acest caz a fost depusă și o plângere la Inspectoratul de Poliție Orhei , dar instituția a respins solicitarea jurnalistului de a amenda persoana responsabilă de încălcarea legislației privind accesul la informație, pe motiv că nu au fost elucidare elemente de contravenție sau infracțiune, iar cererea prealabilă a jurnalistului a fost lăsată fără de răspuns.",
    "metadata": {
      "original_file": "Radio_Orhei_0340.html"
    }
  },
  {
    "title": "Curtea de Apel Chișinău a menținut hotărârea Judecătoriei Orhei prin care ÎM SCL Orhei a fost obligată să ofere mai multe informații unui consilier",
    "content": "Curtea de Apel Chișinău a respins apelul declarat de Întreprinderea Municipală Servicii Comunal-Locative Orhei și a menținut hotărârea Judecătoriei Orhei prin care a fost obligată să ofere mai multe informații consilierului municipal Sergiu Aga. Potrviti dispozitivului publicat pe site-ul CAC , decizia este executorie de la emitere, însă cu drept de recurs la Curtea Supremă de Justiție în termen de două luni. \n\n În octombrie trecut J udecătoria Orhei la fel i-a dat dreptate lui Sergiu Aga și a obligat ÎM SCL Orhei să îi prezinte – copiile proceselor-verbale și/sau actelor de primire predare a lucrărilor din anul 2020, \n\n ce țin de reabilitarea infrastructurii rutiere de pe drumul public, tronsonul str. Unirii, str. Călătorilor, str. M. Sadoveanu și str. Chișinăului; \n\n – copiile contractelor de achiziții a serviciilor cu alți furnizori și/sau executanți, ce țin de reabilitarea infrastructurii rutiere pe drum public, tronsonul str. Unirii, str. Călătorilor, str. M. Sadoveanu și str. Chișinăului.",
    "metadata": {
      "original_file": "Radio_Orhei_0194.html"
    }
  },
  {
    "title": "Partenerul mediatic preferat al Primăriei Orhei va retransmite produsele mediatice ale postului rusesc NTV, cunoscut pentru poziţia sa pro-Kremlin",
    "content": "Postul de televiziune TV 6, afiliat deputatului fugar Ilan Şor, va retransmite pe teritoriul Republicii Moldova produsele mediatice ale postului rusesc NTV, cunoscut pentru poziţia sa pro-Kremlin şi emisiuni de propagandă rusească. Anterior, acest drept a aparţinut unui post de televiziune afiliat persoanelor din anturajul fostului preşedinte Igor Dodon, scrie anticoruptie.md \n\n Compania NTV a anunţat că a atribuit acest drept excluziv pentru TV 6, care este un partener şi pentru distribuirea produselor de publicitate. TV-6 aparţine întreprinderii Media Resurse SRL, fondată de SRL Klassika media, al cărei fondator oficial este Irina Ţvic, fiica regretatei directoare de la postul de radio Sputnik Moldova, Rita Ţvic, cunoscută şi ca o prietenă a familiei Şor. \n\n \n\n De menționat că atât TV6 fondat de SRL Media Resurse cât și Orhei TV fondat de aceiași societate comercială se numără printre partenerii media preferați ai Primăriei Orhei, logourile acestor media fiind nelipsite de pe mai multe bannere din mediul online care anunțau diferite evenimente ale autorităților locale. \n\n Mai mult ca atât bannerele ce făceau și fac promovare celor două posturi TV au fost și mai sunt amplasate pe teritoriul public al Orheilandului.",
    "metadata": {
      "original_file": "Radio_Orhei_0481.html"
    }
  },
  {
    "title": "Sponsorii ”Șansă”: 2,8 milioane de lei în 7 zile. Cine a performat la Orhei",
    "content": "În cele aproape cinci săptămâni de campanie electorală, Partidul „Șansă”, formațiune care a propulsat-o pe Tatiana Cociu în funcția de primară de Orhei , a raportat donații cash de 2,8 milioane de lei, primite de la 449 de persoane.\n\nCea mai prolifică zi a fost 18 octombrie, când formațiunea a încasat 2.200 de lei la fiecare minut, dacă ne raportăm la durata unei zile de muncă.\n\nPrintre donatorii din administrațiile publice locale, cei mai numeroși sunt angajații de la primăriile din părțile Orheiului. În această categorie de sponsori, lider absolut este Primăria municipiului Orhei.\n\nÎn perioada campaniei electorale din această toamnă, Partidul „Șansă” a raportat la Comisia Electorală Centrală (CEC) că a încasat 2,8 milioane de lei sub formă de donații în numerar. Tehnic, însă, banii au fost încasați timp de doar șapte zile.\n\nDe departe cea mai prolifică zi a fost miercuri, 18 octombrie, când formațiunea a încasat donații de peste un milion de lei. Altfel spus, dacă ne raportăm la durata unei zile obișnuite de muncă, „Șansă” a primit 2.200 de lei la fiecare minut.\n\nDonatori oficiali ai celor 2,8 milioane de lei au fost 449 de persoane. În medie, fiecare dintre ei au vărsat 6.300 de lei în haznaua partidului, ceea ce presupune echivalentul a două pensii medii. Totuși cea mai populară sumă printre donatori a fost cea de 10 mii de lei. 87 de persoane și-au permis oficial să se despartă de ea, în favoarea partidului.\n\nMarea majoritate a donatorilor, mai exact 284 de persoane, activează în cadrul unor companii. Contribuția lor în bugetul electoral al „Șansă” reprezintă peste 60% din totalul donațiilor raportate de formațiune. Mai exact, aproape 1,8 milioane de lei.\n\nPuțin peste jumătate de milion din suma respectivă a venit oficial de la 110 angajați ale opt companii ale căror activitate este strâns legată de Aeroportul Chișinău sau sunt afiliate direct lui Ilan Șor, fostul primar de Orhei.\n\nÎn pragul parlamentarelor din 2019, trei dintre acestea (Aerofood SRL, DFM SRL și Aeroport Handling SRL) au făcut donații pe bandă rulantă pentru Partidul „ȘOR”, scos în afara legii în vara acestui an.\n\nAngajații primăriilor de la Orhei, cei mai numeroși\n\n55 din cei 449 de donatori au indicat că lucrează în domeniile de sănătate, educație și cultură, donând împreună puțin peste 400 de mii de lei. Alți 89 de donatori vin din instituții de stat sau organe ale administrației publice locale. Aceștia au donat în total partidului peste jumătate de milion de lei.\n\nPrintre donatorii „Șansă” din administrațiile publice locale, cei mai numeroși sunt angajații de la primăriile din Orhei. În această categorie de sponsori, lider absolut este Primăria mun. Orhei, cu 21 de angajați. Începând cu simpli muncitori și terminând cu specialiști principali, în aceeași zi de 30 octombrie, aceștia au oferit „Șansă” sume cuprinse între 500 și 5.000 de lei.\n\nAcestora li se mai adaugă și câte un angajat de la alte patru primării din raionul Orhei – Bulăiești, Cucuruzeni, Pohrebeni și Step-Soci. Împreună, aceștia reprezintă mai bine de jumătate din cei 46 de angajați ai primăriilor din diferite regiuni, care figurează în lista donațiilor făcute formațiunii „Șansă”.\n\nTot pe 30 octombrie, la finanțarea „Șansă” au contribuit și alți 7 lucrători subordonați municipalității. În total, 14 mii de lei – câte 2.000 de lei fiecare – au donat salvamarii de la Stația de Salvare pe Apă Orhei.\n\nÎntâietatea pe care Primăria Orhei și-a adjudecat-o, prin angajații săi, la capitolul donații electorale pentru „Șansă”, face să fie reamintite câteva detalii de context. În luna septembrie curent, Alexei Lungu, liderul „Șansă”, a fost numit în funcția de viceprimar, apoi și cea de primar interimar al localității. Ulterior a și candidat pentru fotoliul de primar al mun. Orheiului, fiind susținut de Ilan Șor și reprezentanții fostului Partid ȘOR, care au condus Orheiul începând cu anul 2015.\n\nIar după ce Lungu a fost exclus din cursă pe ultima sută de metri, alături de toți reprezentanții formațiunii, la înaintare a fost scoasă Tatiana Cociu, actuala primară a mun. Orhei.\n\nLa 12 decembrie, Curtea de Apel Chișinău a anulat dispoziția Comisiei pentru Situații Excepționale în baza căreia Partidul „Șansă” a fost exclus din cursa pentru alegerile locale din noiembrie. Înainte de asta, cererea „Șansă” s-a perindat mai bine de o lună pe mesele mai multor magistrați, de la Judecătoria Chișinău și până la Curtea Supremă de Justiție.\n\n„Este deja evident că alegerile locale desfășurate fără participarea partidului „Șansă” sunt nereprezentative și ilegale” , a reacționat Alexei Lungu, președintele formațiunii, la decizia instanței. Anterior, formațiunea milita inclusiv pentru „organizarea de alegeri repetate” , chiar dacă acest lucru nu mai este deja posibil , susțin unii experți.\n\nÎnsă decizia „istorică” , după cum au calificat-o reprezentanții partidului, a rezistat doar 10 zile. La 22 decembrie, Curtea Supremă de Justiție a anulat-o și a trimis-o din nou la rejudecare, la Curtea de Apel Chișinău.\n\nExcluderea „Șansă” din alegeri s-a întemeiat, în mare parte, pe constatările făcute de Serviciul de Informații și Securitate (SIS) de-a lungul perioadei electorale, care au fost înglobate și într- un raport de 32 de pagini. \n\n Documentul menționează că SIS, de comun cu alte instituții de aplicare a legii, „a depistat şi documentat oferirea către Partidul „Șansă”, care participă la alegerile locale generale din 5 noiembrie 2023 şi [este] controlat de Ilan Şor, a fondurilor financiare în proporții deosebit de mari, de provenienţă externă, şi utilizarea acestora […] contrar procedurilor stabilite de legislație” .\n\nTotodată, SIS susține că „au fost acumulate probe pertinente ce demonstrează” că „Șansă” a încasat donații fictive. „S-a stabilit că banii erau aduși de către curieri și transmiși într-o formă camuflată președinților oficiilor teritoriale, care, la rândul lor, ulterior îi repartizau conform actelor de donaţie din numele donatorilor fictivi” , se arată în raportul SIS.\n\nDe cealaltă parte, „Șansă” nu a reacționat expres la acuzațiile privind donațiile fictive, însă, ulterior, a negat în instanță „primirea finanțării din străinătate, fie din partea lui Ilan Șor, fie din partea oricărei alte persoane” .",
    "metadata": {
      "original_file": "Radio_Orhei_0252.html"
    }
  },
  {
    "title": "Activele ÎM SCL Orhei – supraevaluate cu 116 milioane lei DOC",
    "content": "Raportul auditorului independent, care a auditat situațiile financiare ale Întreprinderii Municipale Servicii Comunal-Locative Orhei, scoate în evidență faptul că partea de activ a bilanțului este supravaluată cu 116 milioane lei. Aceste informații se conțin în opinia cu rezerve a auditorului S.A ”Audit Concret”. Documentul a fost plasat pentru consultări publice încă în august curent, dar așa și nu a ajuns să fie examinat de Consiliul Municipal Orhei, mandatul căruia e pe sfârșite. Potrivit sursei citate, entitatea recunoaște în evidența contabilă și în siituațiile financiare imobile ”Blocuri de locuit”, valoarea contabilă a cărora constituie 116 061 mii lei. Obiectele nu se utilizează în activitatea de întreprinzător și, mai mult ca atât, sunt privatizate, însă nu au fost transmise proprietarilor în conformitate cu legislația în vigoare. Astfel obiectele respective nu corespund criteriilor de recunoaștere a mijloacelor fixe, activul bilanțului fiind supraevaluat cu peste 116 milioane lei. \n\n Potrivit bilanțului contabil al SCL Orhei, la începutul anului 2022, întreprinderea dispunea de active în sumă de peste 606 milioane lei, iar la finalul anului constituiau peste 592,5 milioane lei. \n\n Întreprinderea a încheiat anul 2022 cu pierderi de peste 2,4 milioane lei, la care s-au adăugat pierderi de peste 1,2 milioane lei din anul 2021. \n\n De menționat, că activul bilanțului este format din valoarea tuturor mijloacelor (sau resurselor) economice de care firma dispune la un moment dat.",
    "metadata": {
      "original_file": "Radio_Orhei_0317.html"
    }
  },
  {
    "title": "Schemă de corupție la eliberarea permiselor de conducere, la Orhei, deconspirată de Procuratura Anticorupție în comun cu CNA",
    "content": "O schemă de corupție la eliberarea permiselor de conducere a fost deconspirată de Procuratura Anticorupție cu suportul ofițerilor CNA. Procuratura Anticorupție instrumentează, în prezent, mai multe cauze penale, pornite pentru trafic de influență, corupere pasivă și activă. Șeful Comisiei de examinare a subdiviziunii teritoriale Orhei, un instructor auto și doi intermediari au fost reținuți, în această dimineață, fiind suspectați de organizarea schemei. \n\n Potrivit datelor urmăririi penale, în perioada 2020 – prezent, Președintele Comisiei de examinare a subdiviziunii teritoriale Orhei a Departamentului înmatriculare a mijloacelor de transport şi calificare a conducătorilor auto din cadrul Agenției Servicii Publice, împreună cu un instructor auto, doi intermediari și alte persoane la moment neidentificate de organul de urmărire penală, ar fi organizat o schemă infracțională de corupere, prin intermediul căreia primeau remunerații ilicite. În urma investigațiilor, s-a constatat că membrii grupului ar fi pretins și acceptat câte 500 de euro per candidat pentru calificativul ”admis” la proba teoretică și câte 1200 de euro pentru probele teoretică și practică. \n\n \n\n Ulterior, mijloacele băneşti erau repartizate între participanţii implicați în schema ilegală menţionată, după un algoritm prestabilit, în funcţie de rolul şi contribuţia fiecăruia. Astfel, candidații la examenul pentru obținerea permisului de conducere erau înscriși doar în anumite școli auto, iar după finalizarea cursurilor de instruire, aceștia erau înregistrați pentru susținerea probelor aranjate. În ziua derulării probei teoretice la examenul propriu–zis, candidații erau echipați cu tehnică audio/video camuflată de către unii instructori auto care, în timpul examenului teoretic, le comunicau răspunsurile corecte. \n\n \n\n În aceste momente, au loc 19 percheziții autorizate cu suportul ofițerilor CNA, care vizează ridicarea de probe de la membrii grupului, suspectat de aranjarea examenelor pentru obținerea permiselor auto. \n\n \n\n 11 noiembrie 2022 \n\n Procuratura Anticorupție",
    "metadata": {
      "original_file": "Radio_Orhei_0478.html"
    }
  },
  {
    "title": "Comunicat DSE Orhei: săptămâna viitoare la Orhei va fi marcată ”Ziua Protecției Civile”",
    "content": "În luna aprilie anual, în instituțiile de învățământ din țară se organizează și se desfășoară aplicații la protecția civilă cu genericul” Ziua Protecției Civile”. Astfel, în cadrul gimnaziilor, liceelor și şcolilor profesionale din Orhei, Rezina, Telenești și Șoldănești se vor exercita în cadrul aplicațiilor, acțiunile colectivelor cadrelor didactice, personalului și elevilor în caz de pericol, evacuarea acestora din incinta instituțiilor, însușirea deprinderilor de comportament în caz de incendiu și diverse situații excepționale. În acest context, Direcția Situații Excepţionale mun. Orhei va contribui la desfășurarea exercițiilor la protecția civilă în cadrul instituțiilor de învățământ din raioane prin acordarea suportului practic necesar. La Orhei” Ziua Protecției Civile” în instituțiile de învățământ este preconizată în perioada de 22-26 aprilie 2024.\n\nMăsurile de prevenire sunt activități prioritare pentru pompieri și salvatori din Orhei, Rezina, Telenești și Șoldănești. Astfel, în cele patru raioane, angajații serviciului de prevenire din cadrul subdiviziunilor DSE mun. Orhei, desfășoară acțiuni de informare a populației cu privire la riscurile care pot apărea ca urmare a nerespectării regulilor de apărare împotriva incendiilor. Aproximativ 650 de persoane au fost familiarizate săptămâna precedentă cu normele antiincendiare, respectarea cărora ar trebui să prevină incendiile în sectorul locativ, incendiile de vegetație și alte situații de risc.\n\nDeși astfel de măsuri de prevenire sunt desfășurate zilnic, oricum incendiile de vegetație și din gospodării se țin în lanț. Săptămâna trecută s-au produs cca 30 focare la vegetați și gunoi, iar în sectorul locativ pentru lichidarea incendiilor, pompierii din cele patru raioane au intervenit în 6 gospodării.\n\nStimați cetățeni, manifestați un comportament preventiv pentru a evita tragedii în viața dumneavoastră.",
    "metadata": {
      "original_file": "Radio_Orhei_0182.html"
    }
  },
  {
    "title": "Judecătoria Orhei l-a condamnat pe bărbatul acuzat de omorul unei tinere la detenție pe viață",
    "content": "Astăzi la Judecătoria Orhei a fost pronunțată sentința în cazul lui Gheorghe Cotorobai care este acuzat de răpirea, violul și omorul unei tinere însărcinate, în vârstă de 19 ani. Acesta a fost condamnat la detenție pe viață, sentința poate fi atacată, iar Cotorobai nu își recunoaște vina.\n\n\n\n Acesta a declarat jurnaliștilor că că nu a cunoscut-o pe Ana-Maria și că în mașina sa era o altă persoană. „În cadrul procesului penal s-au făcut multe falsificări. S-a vorbit despre încălțămintea nr. 44, eu port nr. 46. Semnătura de pe colet, ce s-a ridicat de la mine din gospodărie, nu este a mea”, a spus Cotorobai care a mai susținut că a demonstrat existența unui autoturism similar cu al său la Orhei.\n\n\n\n Potrivit unui comunicat al Procuraturii Generale, instanța a mai dispus încasarea din contul inculpatului în beneficiul succesorului părții vătămate decedate a sumei de 2 000 000 lei cu titlu de reparare a prejudiciului moral cauzat prin infracțiune. Inculpatul va achita și peste 500 000 lei cu titlu de compensare a cheltuielilor de judecată.\n\nPotrivit materialelor cauzei, bărbatul a răpit prin înșelăciune victima, care aștepta transport. După ce au parcurs o porțiune de drum prin oraș, acesta a plasat-o în portbagajul mașinii, apoi a schimbat direcția de deplasare și a transportat-o la domiciliul lui din raionul Telenești. Inculpatul a violat-o, iar în dimineața următoarei zile, a transportat-o într-o fâșie forestieră din raionul Telenești. Cu scopul de a ascunde urmele infracțiunilor comise, acesta i-a aplicat lovituri, inclusiv în regiunea capului până când victima a decedat.\n\nPotrivit raportului de expertiză judiciară, inculpatul a fost declarat responsabil și că „nu suferea de maladie psihică cronică sau tulburare de personalitate.” \n\n \n\n Persoana acuzată de săvârșirea unei infracțiuni este prezumată nevinovată atâta timp cât vinovăția sa nu va fi constatată printr-o hotărâre judecătorească de condamnare definitivă.",
    "metadata": {
      "original_file": "Radio_Orhei_0028.html"
    }
  },
  {
    "title": "CR Orhei va plăti încă aproape 4 milioane lei pentru un drum reparat anul trecut",
    "content": "Aproape 4 milioane de lei va plăti Consiliul Raional Orhei în acest an pentru reparația drumului Orhei-Susleni-Jora de Sus, care a avut loc anul trecut. \n\n Potrivit Deciziei ”Cu privire la modificarea Deciziei Consiliului raional Orhei nr.10/8 din 10.12.2021 ”Cu privire la aprobarea Programului privind întreținerea și reparația drumurilor publice locale de interes raional” aprobat de CR Orhei în ședința din 5 octombrie și publicate în Registrul de Stat al Actelor Locale , pentru obligațiunile contractuale din 2021 vor fi alocați 3,855 milioane lei. \n\n Documentul aprobat de CR Orhei nu a fost publicat înainte de ședință spre consultări publice . \n\n Licitația pentru reparația drumului Orhei-Susleni-Jora de Sus a avut loc în primăvara anului 2021. A ceasta a fost câștigată de compania Genesis International SRL care a venit cu o ofertă ce costa 49,255 milioane lei, oferta unei alte companii care cerea pentru același lucrări 42,5 milioane lei, adică cu aproape 7 milioane mai puțin, fiind respinsă. \n\n Pe de altă parte într-un comunicat elogios la adresa reprezentanților Partidului Șor și a liderului acestuia se spunea deja că prețul total al proiectului de reparație este de 60 milioane lei, dintre care 54 milioane – alocate din Bugetul de Stat în urma modificărilor bugetului votate de coaliția PSRM-PȘor, iar alte 6 milioane din Bugetul Raionului Orhei.",
    "metadata": {
      "original_file": "Radio_Orhei_0497.html"
    }
  },
  {
    "title": "Comunicat DSE Orhei: săptămâna trecută pompierii au intervenit la lichidarea mai multor incendii",
    "content": "Săptămâna precedentă pompierii și salvatori din cadrul DSE mun. Orhei au continuat să fie solicitați pentru lichidarea incendiilor, cât și la tractarea automobilelor și salvarea animalelor. Astfel în total salvatorii din Direcția Situații Excepționale Orhei și secțiile Rezina, Telenești, Șoldănești au intervenit în 5 cazuri la tractarea unităților de transport și 3 cazuri de prevenire a incendiilor și un caz de salvarea animalului domestic.\n\nAstfel la data de 16 ianuarie 2024 în s. Donici, r-l Orhei, a izbucnit un incendiu în interiorul unei bucătării de vară. Victime nu au fost.\n\nLa data de 16 ianuarie Pompierii din Telenești, au intervenit într-o gospodărie din s. Budăi pentru prevenirea unui incendiu din cauza coșului de fum defect, fără a fi înregistrate pagube considerabile.\n\nLa data de 17 ianuarie, după miezul de nopții, pompierii din Rezina au fost alertați precum că în s. Mateuți arde o casă. La locul indicat pompierii au constat că flăcările cuprinsese o casă nelocuită. Tot în aceiaşi zi pompierii din Telenești au fost solicitați pentru lichidarea unui incendiu care a cuprins o casă nelocuită din s. Ordășei. Tot salvatorii din Telenești au fost solicitați de către o persoană din s. Ghiliceni, pentru salvarea unui cal căzut într-o gură de canalizare.\n\nLa data de 18 ianuarie 2024, la Rezina, în s. Mincenii de Jos a izbucnit un incendiu la căsuţa paznicului unei gospodării țărănești.\n\nLa data de 19 ianuarie salvatorii din Rezina au fost solicitați pentru tractarea unui automobil derapat pe drumul de acces spre satul Trifești, iar la data de 20 ianuarie, de către salvatori au fost tractate mai multe mijloace de transport inclusiv o ambulanță, blocată din cauza ghețușului format pe drumuri.\n\nPompierii și salvatorii îndeamnă în continuare cetățenii să respecte cu strictețe regulile de apărare împotriva incendiilor pentru a evita pierderi de vieți omenești și bunuri materiale.",
    "metadata": {
      "original_file": "Radio_Orhei_0244.html"
    }
  },
  {
    "title": "În două localități din raionul Orhei în buletinele de vot există doar câte un singur candidat",
    "content": "În localitățile Clișova și Neculăieuca din raionul Orhei, alegătorii vor avea de ales doar dintr-un singur concurent electoral. Aici, în buletinele de vot erau înregistrați câte doi concurenți electorali, dar după anularea înregistrării în cursă a Partidului Șansă, a rămas un singur concurent. În dreptul formațiunii Șansa s-a dispus aplicarea ștampilei cu mențiunea „RETRAS”. Potrivit datelor CEC în 45 de localități din republică, alegătorii vor găsi în buletinele de vot câte un singur candidat la funcția de primar, iar în 21 de localități din țară câte un singur concurent electoral pentru funcția de consilier în consiliul local.",
    "metadata": {
      "original_file": "Radio_Orhei_0301.html"
    }
  },
  {
    "title": "O fetiță de 2 ani a ajuns la spital în urma unui accident rutier produs în preajma Ciocîlteniului",
    "content": "Polițiștii din Orhei au fost sesizați în jurul orei 19:30 cu privire la un accident rutier în apropierea satului Ciocîlteni, anunță un comunicat al Poliției\n\nLa fața locului, preliminar, oamenii legii au stabilit că un bărbat de 53 de ani, aflându-se la volanul unui Mercedes Sprinter, a încercat să evite acumulările de noroi și pietriș aduse pe carosabil de ploi.\n\nNeasigurându-se corespunzător, conducătorul auto a efectuat o manevră spre stânga, moment în care s-a tamponat lateral cu o Toyota Camry.\n\nÎn urma impactului, șoferul Toyotei a pierdut controlul volanului și mașina s-a inversat în șanț. O fetiță de doi ani, pe care o avea ca pasageră, a fost transportată de urgență la spital.\n\nPoliția reiterează apelul către toți șoferii să respecte regulile de circulație și să acorde o atenție sporită când conduc, respectându-și colegii din trafic.",
    "metadata": {
      "original_file": "Radio_Orhei_0090.html"
    }
  },
  {
    "title": "Un minor de 17 ani, originar din Orhei, este cercetat penal pentru răpirea unui automobil de marcă Citroen",
    "content": "În dimineața zilei de 26 februarie, polițiștii au fost alertați de o locuitoare a satului Lucășeuca, cu privire la dispariția automobilului său Citroen, care fusese parcat seara precedentă în fața gospodăriei sale, descuiat și cu cheile lăsate în torpedou, anunță un comunicat plasat pe pagina de facebook a poliției.\n\nÎn urma măsurilor operative întreprinse de polițiști, în scurt timp mașina a fost depistată abandonată în apropierea traseului R-20 care leagă localitatea Seliște de Orhei.\n\nUlterior, investigațiile au condus la identificarea unui adolescent de 17 ani, suspect în acest caz.\n\nMinorul nu este la prima abatere și este cercetat penal pentru ,,Răpirea mijlocului de transport”.\n\nConform Codului Penal al Republicii Moldova, persoanele vinovate de această infracțiune riscă pedeapsă cu amendă de până la la 67 500 lei sau închisoare de până la 3 ani.",
    "metadata": {
      "original_file": "Radio_Orhei_0213.html"
    }
  },
  {
    "title": "Într-o localitate din raionul Orhei se va desfășura recensământul de probă 2024",
    "content": "În perioada 28 august – 10 octombrie 2023, va avea loc Recensământul de proobă al populației și locuințelor (inclusiv ancheta post-recenzare de probă) în Republica Moldova. \n\n Potrivit Biroului Național de Statistică , Recensământul de probă se va desfășura în sectoare de recenzare selectate în 11 localități din țară. Printre localitățile selectate se numără satul satul Butuceni din raionul Orhei. \n\n Potrivit sursei citate obiect al recenzării sunt: persoanele cu reședință obișnuită în Republica Moldova la data de referință a recensământului de probă; cu domiciliul în Republica Moldova aflate peste hotare pe un termen de până la 12 luni la muncă, la studii și în alte scopuri; clădirile de locuit (ocupate sau neocupate); cu altă destinație decât cea de locuit, dacă există cel puțin o locuință în acestea; locuințele situate în orice clădire, indiferent dacă sunt locuite sau nu la data de referință a recensământului de probă.",
    "metadata": {
      "original_file": "Radio_Orhei_0356.html"
    }
  },
  {
    "title": "Grav accident la Orhei: Cinci persoane, printre care trei copii, transportate la spital",
    "content": "Cinci persoane, printre care trei copii minori, au fost transportați la spital în urma unui grav acciden care a avut loc pe drumul R-6 „Chișinău-Orhei-Bălți”. Informația a fost confirmată pentru Compania Teleradio-Moldova de către ofițerul de presă al IP Orhei, Elena Băetrău. Potrivit datelor prezentate, accidentul a avut loc în dimineața zilei de 18 iunie, în jurul orei 11:00. \n\n\n\nLa fața locului, oamenii legii au stabilit că un șofer de 26 de ani, care conducea un automobil cu direcția spre Chișinău, nu a păstrat distanța față de vehiculul din față și nu a frânat la timp. Ca urmare s-a lovit cu o mașină condusă de un șofer în vârstă de 51 de ani, care se deplasa pe aceeași bandă de circulație.\n\nÎn urma impactului, șoferul de 51 de ani, o pasageră din celălalt vehicul și trei minori au fost transportați la spital pentru investigații.\n\nConducătorul auto de 26 de ani a fost testat cu aparatul etilotest, rezultatul fiind negativ. Celălalt șofer urmează să fie supus testat alcoolscopic.",
    "metadata": {
      "original_file": "Radio_Orhei_0141.html"
    }
  },
  {
    "title": "Cantina unui liceu din Orhei va fi reparată în sumă de peste 2,5 milioane lei DOC",
    "content": "Consiliul Municipal Orhei a aprobat în ședința sa recentă Contractul de finanțare cu Instituția Publică Oficiul Național de Dezvoltare Regională și Locală, care prevede alocarea a peste 2,5 milioane lei pentru lucrările de reparație capitală a cantinei Liceului Teoretic ”Onisifor Ghibu” din Orhei. \n\n Potrivit Deciziei publicate în Registrul de Stat al Actelor Locale , Valoarea totală a contractului de finanțare este 2.576.234.67 lei, iar Beneficiarul finanțării, adică Primăria Orhei contribuie cu 0,00 lei. Majorarea valorii proiectului va putea fi făcută exclusiv din surse alocate din bugetul municipiului Orhei. Termenul de implementare a proiectului este de 12 luni din momentul semnării Contractului, adică nu mai târziu de 10 septembrie 2023. \n\n Toate procedurile de achiziții în cadrul proiectului se vor face în conformitate cu Legea privind achizițiile publice și alte acte normative din domeniu.",
    "metadata": {
      "original_file": "Radio_Orhei_0511.html"
    }
  },
  {
    "title": "Unde în raionul Orhei sunt programate deconectări ale curentului electric din cauza lucrărilor",
    "content": "În câteva localități din raionul Orhei până la sfârșitul săptămânii sunt programate deconectări de curent electric în legătură cu lucrările programate anunță furnizorul Premier Energy \n\n Potrivit datelor publicate pe site-ul companiei miercuri, 22 ianuarie vor fi deconectări în: \n\n s. Peresecina: str. 31 August 1989, Alexandr Puşkin, Alexandru Donici, Alexandru Donici str-la, Alexandru Plămădeală, Bogdan Petriceicu Haşdeu, Burebista, Columna lui Traian, Constantin Stamati, Cosmonauţilor, Dacia, Docuciaev, Fîntînilor, Mihai Eminescu, Mihail Frunze, Miron Costin, Nicolae Dimo, Petru Rareş, Pilotul Vas Pantea, Pionerilor, Peresecina, Sergiu Niţă, Ştefan cel Mare şi Sfînt, Tcacenco, Tineretului parțial, în intervalul de timp între 09:15-16:45 pentru lucrări de reparaţie a echipamentului electric \n\n s. Peresecina: str. Alexandru Donici, Ştefan cel Mare şi Sfînt, Tineretului parțial, în intervalul de timp între 09:30-16:30 pentru lucrări de defrișare şi tăiere a crengilor \n\n joi, 23 ianuarie vor fi deconectări în: \n\n s. Peresecina: str. 31 August 1989, Alexandru Donici str-la, Chişinăului, Constantin Negruzzi, Constantin Negruzzi str-la, Gheorghe Asachi, Livezilor, Maria Cibotari, Mihai Eminescu, Mihail Frunze, Nouă, Orheiului, Petru Rareş, s.Peresecina, Sportivă, Ştefan cel Mare şi Sfînt, Tcacenco, Tineretului parțial, în intervalul de timp între 09:00-16:30 pentru lucrări de reparaţie a echipamentului electric \n\n s. Peresecina: str. Alexandru Donici parțial, în intervalul de timp între 09:15-16:45 pentru lucrări de defrișare şi tăiere a crengilor \n\n vineri, 24 ianuarie sunt programate deconectări în: \n\n or. Orhei: str. Ioan Pelivan, Prieteniei, Stere Constantin, Stere Constantin ,str-la, Unirii, Unirii, str-lă parțial, în intervalul de timp între 10:00-17:00 pentru lucrari de reparație a echipamentului electric \n\n s. Peresecina: str. 31 August 1989, Butoi , s.Peresecina parțial, în intervalul de timp între 09:00-16:30 pentru lucrări de reparaţie a echipamentului electric \n\n s. Peresecina: str. Bogdan Petriceicu Haşdeu, Creangă, Dimitrie Cantemir, Luceafărul, Mihai Eminescu, Petrodava, s.Peresecina, Ştefan cel Mare şi Sfînt parțial, în intervalul de timp între 09:15-16:30 pentru lucrări de defrișare şi tăiere a crengilor",
    "metadata": {
      "original_file": "Radio_Orhei_0004.html"
    }
  },
  {
    "title": "Tarifele la apă și canalizare la Orhei determinate de ANRE sunt mai mici decât cele prognozate de Apă-Canal Orhei pentru 2022",
    "content": "Pe s ite-ul Agenției Naționale pentru Reglementare în Energetică a fost publicată pe 1 decembrie fișa de fundamentare pentru stabilirea tarifelor pentru serviciul public de alimentare cu apă potabilă, pentru serviciul privind producerea și transportarea apei în vederea redistribuirii și pentru serviciul public de canalizare și de epurare a apelor uzate ale S.A. „Regia Apă-Canal Orhei ”. \n\n Potrivit documentului în anul 2021 costul efectiv în 2021 pentru serviciul public de alimentare cu apă a constituit 15,69 lei/m 3 , pentru serviciul public de canalizare -13,52 lei/m 3 , iar tariful pentru producere și/sau transportare în vederea distribuirii de 2,40 lei/m 3 . \n\n Pentru anul 2022 operatorul, adică SA ”Regia Apă-Canal Orhei” a progonzat, potrivit documentului că costul pentru serviciul public de alimentare cu apă constituie 19,81 lei/m 3 , pentru serviciul public de canalizare -17,10 lei/m 3 , iar tariful pentru producere și/sau transportare în vederea distribuirii de 2,53 lei/m 3 . \n\n Pe de altă parte ANRE a determinat că costul pentru serviciul public de alimentare cu apă constituie 15,95 lei/m 3 , pentru serviciul public de canalizare -13,61 lei/m 3 , iar tariful pentru producere și/sau transportare în vederea distribuirii de 2,60 lei/m 3 . \n\n Astăzi pe site-ul Primăriei Orhei a fost publicat un comunicat în care se spune că ”Agenția Națională pentru Reglementare în Energetică a dublat tariful pentru serviciul de canalizare la Orhei. Anunțul a fost făcut într-o intervenție live pe Facebook de către primarul municipiului Orhei, Pavel Verejanu. El a precizat că, până acum, localnicii plăteau 6,5 lei pentru serviciul de canalizare, iar ANRE a majorat tariful până la 13 lei.” \n\n Pe de altă parte pe site-ul anre.md există 3 anunțuri despre ședințe care au avut loc în luna decembrie, potrivit ordinii de zi din cele trei anunțuri programate pentru 8, 9 și 16 decembrie, chestiunea privind modificarea tarifelor la apă și canalizare a SA ”Regia Apă-Canal Orhei” nu figurează.",
    "metadata": {
      "original_file": "Radio_Orhei_0454.html"
    }
  },
  {
    "title": "Mozaic în Consiliul Raional Orhei și majoritate clară în Consiliul Municipal Orhei, conform repartizării mandatelor de ales local",
    "content": "Comisia Electorală Centrală a publicat pe site-ul său procesele verbale, întocmite în urma alegerilor locale din 5 noiembrie curent. Potrivit documentelor publicate, dacă în Consiliul Municipal Orhei va exista o majoritate clară a unui partid, în Consiliul Raional Orhei va fi nevoie de constituirea unei alianțe de guuvernare.\n\nAstfel, în CM Orhei Partidul Forța Alternativă de Salvare a Moldovei afiliat lui Ilan Șor va avea 18 mandate de consilier, iar încă un mandat Partidul Renaștere-Возрождение, afiliat și acesta lui Șor. Un mandat de consilier independent l-a obținut Iurie Lupacescu, Partidul Acțiune și Solidaritate va avea 5 consilieri, iar Partidul Voința Poporului va avea 2 consilieri. \n\n În Consiliul Raional Orhei, Partidul Acțiune și Solidaritate a obținut 13 mandate, Partidul Forța Alternativă de Salvare a Moldovei – 10 mandate, Partidul Renaștere-Возрождение – 3 mandate, Partidul Dezvoltării și Consolidării Moldovei – 2 mandate, Partidul Socialiiștilor – 2 mandate, câte un mandat au obținut Partidul Voința Poporului, Alianța Liberalilor și Democraților, Partidul Schimbării, în CR intrând și un consilier independent – Iurile Lupacescu.",
    "metadata": {
      "original_file": "Radio_Orhei_0287.html"
    }
  },
  {
    "title": "Comunicat DSE Orhei: pompierii și salvatorii au intervenit în cca. 30 de situații de urgență",
    "content": "În prima săptămână a lui decembrie 2023 pompierii și salvatorii din Orhei, Telenești, Rezina și Șoldănești au intervenit în cca. 30 de situații de urgență.\n\nAstfel la data de 04 decembrie pompierii din Orhei au prevenit un incendiu la coșul de fum dintr-o casă din str. Miron Costin, iar în s. Romanești au lichidat un incendiu la gunoiște. Salvatorii în aceeași zi au fost solicitați pentru a interveni la tractarea unui automobil ce a derapat de pe traseul ce trece prin s. Peresecina. La Rezina pompierii au continuat lichidarea focarului la gunoiștea orășenească.\n\nLa data de 06 decembrie curent pompierii din Orhei au sărit în ajutor colegilor din Criuleni. În s. Stețcani, într-o gospodărie a luat foc casa de locuit, iar flăcările au cuprins toată construcția și era risc de incendiere a altor obiective din preajmă. Victime nu au fost înregistrate. La orele 16:41 salvatorii orheieni au tractat un automobil blocat în extravilanul s. Pohorniceni. Spre finele zilei în sectorul Nistreana, Orhei persoane necunoscute au dat foc la gunoiul dintr-un tomberon. Aici au intervenit pompierii USP Orhei și au stins flăcările. În or. Rezina într-o casă locativă s-a produs un incendiu la coșul de fum. Proprietarii au solicitat intervenția pompierilor.\n\nUn mic incendiu putea genera în unul de amploare, însă datorită intervenției operative ale pompierilor acest fapt a fost evitat. Cazul s-a produs într-un garaj din str. Belschi, Orhei, unde lingă sursa termică, cazan pe combustibil solid, s-a aprins gunoiul acumulat. La Rezina pompierii au prevenit un incendiu în podul unei case din s. Cogîlniceni.\n\nUn bărbat de 66 ani și-a pierdut viața în propria locuință din s. Climăuți, r-l Șoldănești, în urma intoxicării acestuia cu bioxid de carbon, în după amiaza zilei de 07 decembrie curent.\n\nO altă intervenție la lichidarea incendiului au avut-o pompierii din Orhei, în s. Puțuntei în seara zilei de 08 decembrie. Aici într-un depozit a unui obiectiv comercial s-a produs un incendiu. La Verejeni, Telenești pompierii au stins focul în podul unei case.\n\nUn autobus cu 55 pasageri a rămas blocat pe un drum din s. Saharna, în jurul orei 19:00, la 09 decembrie. Salvatorii din Rezina au pus material antiderapant pe traseu și au tractat autocarul până acesta a putut să-și continue deplasarea în siguranță. Puțin mai târziu în aceiași localitate salvatorii s-au reîntors pentru a acorda ajutorul necesar unei autospeciale a SAMU.\n\nÎn s. Mihalașa din Telenești a ars mai bine de 40% o locuință. Pompierii au lichidat incendiul și au salvat o parte din bunuri. Victime nu au fost înregistrate.\n\nStimați cetățeni, siguranța dumneavoastră și acelor din jur depinde de comportamentul prevenit ce îl veți manifesta.",
    "metadata": {
      "original_file": "Radio_Orhei_0268.html"
    }
  },
  {
    "title": "Cum reacționează trei instituții la cereri de acces la informații",
    "content": "Cereri de acces la informații publice au fost adresate către trei instituții publice prin intermediul site-ului vreauinfo.md . \n\n În primul caz, Consiliul Raional Orhei prin reprezentanta saб a motivat că întâmpină dificultăți tehnice la expedierea documentelor solicitate către site-ul respectiv așa că le-a oferit direct solicitantului, fiind vorba de documentele confirmative prin care s-a estimat prejudicial provocat în raionul Orhei instituțiilor publice, în urma intemperiei din 11-12 iunie curent. \n\n Documentele pot fi găsite pe contul de scribd al solicitantului. \n\n \n\n În cel de-al doilea caz, Ministerul Infrastructurii și Dezvoltării Regionale, după solicitarea prelungirii termenului de oferire a informațiilor, a oferit informațiile despre cele 700 km de drumuri date în exploatare în perioada 2021-2024 și anume anii în care au început lucrările la acestea, unde ele se află și care a fost valoarea lucrărilor. \n\n \n\n În cel de-al treilea caz Primăria Orhei nu a răspuns în termenul legal de 10 zile , la solicitarea de a oferi numele, prenumele și funcția persoanelor care administrează pagina de facebook a Primăriei Orhei. Informația a fost solicitată în contextul în care pe pagina de facebook a Primăriei Orhei sunt publicate texte în care se face publicitate politică Blocului ”Victoria”, iar potrivit informațiilor care sunt făcute publice de facebook, pagina Primăriei Orhei este administrată inclusiv din Ucraina.",
    "metadata": {
      "original_file": "Radio_Orhei_0116.html"
    }
  },
  {
    "title": "Îndemn înaintea sărbătorilor de Paști din partea DSE Orhei",
    "content": "În fiecare an, în preajma sărbătorilor de Paști pompierii din Orhei, Telenești, Rezina și Șoldănești desfăşoară Campania de prevenire a incendiilor și situațiilor de risc în toate lăcașele de cult din teritoriile deservite de DSE mun. Orhei. Astfel angajații Serviciului prevenție din toate subdiviziunile subordonate Direcției vin cu recomandări și atenționări în adresa responsabililor lăcașelor de cult pentru respectate regulile antiincendiare, în special în Noaptea Învierii.\n\nSpecialiștii îndemnă oamenii să respecte cu strictețe regulile de apărare împotriva incendiilor pentru a nu pune în pericol enoriașii care se vor afla în preajma bisericilor de Paști. Pompierii atenționează asupra exploatării sobelor și coșurilor de evacuare a fumului, amenajarea unor locuri speciale pentru lumânări, dar și prudență maximă la utilizarea focului deschis. \n\n\n\nTotodată responsabilii sunt avertizați ca lăcașele de cult să fie dotate cu mijloace primare de stingere, iar căile de acces pentru autospecialele de intervenție să fie menținute libere. Mai mult, în vederea prevenirii incendiilor se interzice suprasolicitarea circuitelor electrice prin conectarea mai multor consumatori decât cei prevăzuți pentru instalația respectivă, iar în locuri vizibile trebuie să fie afișate scheme de evacuare a persoanelor în caz de situații de risc cu indicarea inscripției “În caz de urgență apelați 112”. \n\n\n\nTotodată enoriaşii sunt rugaţi să aprindă lumânări doar în locuri special amenajate la distanţă de siguranţă faţă de obiectele combustibile. Totodată, salvatorii au recomandat responsabililor să se asigure că instalaţiile de încălzit, dar şi echipamentul electric vor fi deconectate de la sursele de alimentare după finalizarea slujbelor. Mai mult, preoţii au fost rugaţi să permită accesul enoriaşilor în incinta lăcașelor doar în limita capacităţilor acestora, pentru a evita îmbulzeala, dar şi riscul unei evacuări problematice în caz de incendiu. \n\n Angajații Direcția Situații Excepțională mun. Orhei Vă doresc să aveți parte de sărbători Pascale luminate, pline de bucurii și fără primejdii!",
    "metadata": {
      "original_file": "Radio_Orhei_0403.html"
    }
  },
  {
    "title": "Înotătorul Ion Lazarenco Tiron spune că nu a primit încă nici un răspuns la plângerile sale în cazul așa-zisei scurgeri a listei cu susținătorii lui Shor",
    "content": "Până în prezent înotătorul Ion Lazarenco Tiron nu a primit nici un răspuns la plângerile sale în cazul așa-zisei scurgeri a listei cu susținătorii lui Shor. Declarația a fost făcută de sportiv într-un live pe facebook făcut luni, 11 noiembrie. Înotătorul spune că este pasat de la o instituție la alta, inclusiv sub pretextul că nu există plângeri, deși acestea au fost depuse. Ion Lazarenco Tiron a reiterat că soția sa nu a avut și nu avre vreo tangență cu Shor sau cu vreun grup politic și a mai spus că recent i-a fost spart și contul de facebook.\n\n\n\n Mai multe instituții de presă din Republica Moldova au publicat vineri, 25 octombrie, un document cu „rețeaua susținătorilor lui Ilan Șor”. Potrivit informațiilor făcute publice, aceste persoane ar fi fost implicate în scheme de cumpărare a voturilor la referendumul recent și în primul tur al alegerilor prezidențiale, \n\n În lista persoanelor figurează și numele soției înotătorului. Ion Lazarenco Tiron susține că soția sa, Angela Lazarenco, a fost inclusă eronat în lista persoanelor pretins a fi implicate în schema de corupere electorală desfășurată de oligarhul fugar Ilan Șor, care a apărut în presă. Acesta a menționat că, acum, femeia este supusă atacurilor și amenințărilor. Precizările au fost făcute într-un videoclip publicat pe pagina sa de Facebook, în data de 28 octombrie. \n\n Ion Lazarenco Tiron este un înotător din Republica Moldova, care a emigrat în 1997. A fost declarat trei ani consecutiv „Cel mai bun înotător al Irlandei”, iar în 2018 a fost desemnat „Omul Anului” de către Asociația de Înot în Aer Liber, cu sediul în California. Acesta este primul om de pe glob care a reușit să traverseze înot cele șapte strâmtori ale lumii, din prima încercare.Ion Lazarenco Tiron a reprezentat Republica Moldova în fiecare competiție la care a participat ,potrivit newsmaker.md. \n\n Ion Lazarenco este și cetățean de onoare al raionului Orhei.",
    "metadata": {
      "original_file": "Radio_Orhei_0053.html"
    }
  },
  {
    "title": "Semnătura electronica poate fi obținută mai ușor de orheieni",
    "content": "Persoanele fizice și juridice, din municipiile Bălți, Cahul, Soroca, Edineț, Ungheni, Orhei, Hâncești, Tighina și UTA Găgăuzia pot obține mai ușor semnătura electronică, dat fiind faptul că în municipiile menționate sunt deschise noi ghișee de prestare a serviciului de certificare a cheilor publice, comunică MOLDPRES.\n\nPotrivit Serviciului Tehnologia Informației și Securitate Cibernetică (STISC), recent a fost a semnat un contract prin care s-a delegat Camerei de Comerț și Industrie a Republicii Moldova (CCI) atribuții de prestator de servicii de înregistrare.\n\nServiciul este disponibil la filialele CCI a Republicii Moldova din municipiile vizate și este destinat tuturor cetățenilor, care nu sunt subiecți ai declarării averii și a intereselor personale.\n\n„Scopul este de a-i facilita accesul cetățeanului la serviciul de eliberare a semnăturii electronice, a economisi timpul beneficiarului, care până în prezent trebuia să se deplaseze până la Chișinău pentru a obține semnătura electronică”, a precizat directorul STISC, Alexandru Corețchi.\n\nPrin semnarea contractului, STISC și CCI își consolidează parteneriatul în vederea promovării serviciilor publice electronice și îmbunătățirii accesului la acestea, tuturor cetățenilor.",
    "metadata": {
      "original_file": "Radio_Orhei_0395.html"
    }
  },
  {
    "title": "După ce anterior l-a respins, acum Maia Sandu l-a numit judecător până la atingerea plafonului de vârstă pe pe magistratul Judecătoriei Orhei, Iurie Movilă",
    "content": "Maia Sandu a semnat decretul de numire până la atingerea plafonului de vârstă pe magistratul Judecătoriei Orhei, Iurie Movilă. \n\n Asta după ce în luna iulie Consiliul Superior al Magistraturii Consiliul a aprobat cu majoritatea de voturi cererile a nouă judecători pe care îi va propune repetat șefei statului Maia Sandu pentru numire în funcție până la atingerea plafonului de vârstă și a respins cererile a altor șapte. \n\n Printre judecătorii cererile cărora au fost aprobate se numără Iurie Movilă de la Judecătoria Orhei. \n\n Iurie Movilă a fost numit judecător la Orhei, pe termen de 5 ani, în luna martie 2017. Anterior, el a fost, timp de doi ani, consultant la Curtea Supremă de Justiție, iar înaintea angajării la Orhei a lucrat la „Drumuri Căușeni” SA.\n\nÎn anul 2022, el s-a declarat surprins de faptul că președintele Maia Sandu a refuzat , de rând cu alți colegi, să-i prelungească mandatul de judecător până la atingerea plafonului de vârstă. „Nu am figurat în nicio cauză penală, cum este indicat în scrisoare[a Maiei Sandu], și e clar că mă consider nevinovat”, a declarat atunci magistratul.\n\nAstfel, în mai 2023, numele lui Movilă s-a regăsit în lista magistraților care au solicitat CSM să fie înaintați repetat spre numire în funcție până la vârsta de pensionare, dar examinarea chestiunii a fost amânată .",
    "metadata": {
      "original_file": "Radio_Orhei_0100.html"
    }
  },
  {
    "title": "Administratorul și beneficiarul efectiv al Radio Orhei FM vor fi supuși controlului fiscal complex repetat",
    "content": "Consiliul pentru promovarea proiectelor investiționale de importanță națională a decis că administratorul și beneficiarul efectiv al Radio Orhei FM vor fi supuși controlului fiscal complex repetat. Decizia a fost luată în ședința din 29 noiembrie în contextual examinării investițiilor de importanță pentru securitatea statului, fără deținea aprobării prealabile a Consiliului desfășurate în domeniul audiovizualului de către persoanele juridice pentru care s-au solicitat informații suplimentare. \n\n Totodată Consiliul a aprobat solicitarea de informații suplimentare de la administratorul Radio Orhei FM, Avelin Tabarcea privind proveniența mijloacelor financiare încasare prin sistemul P2P și alimentările directe de la bancomate ale conturilor, pentru perioada 01.01.2021-29.11.2024. \n\n Radio Orhei FM a fost fondat la începutul anului 2018 de SRL Media Forum, care a decis, cu concursul Consiliului Coordonator aal Audiovizualului de atunci, să utilizeze denumirea similară cu cea a postului de radio Radio Orhei, existent la acea vreme la Orhei de 12 ani. \n\n Deși utilizează denumirea localității Orhei, Radio Orhei FM își are adresa juridică la Chișinău. \n\n Fondatorul Media Forum SRL, este Sergiu Moraru, care în prezent ocupă funcția de viceprimar de Orhei, responsabil de domeniul economic. Acesta a fost o period administrator al companiei, după care administrator a devenit Natalia Parasca , cea care în prezent ocupă funcția de președină a partidului afiliat lui Ilan Shor – Renaștere. Din anul 2020, administrator al Media Forum SRL/Radio Orhei FM este Avelin Tabarcea, care la recentele alegeri prezidențiale a încercat să se înscrie în cursă în calitate de candidat independent, dar a fost refuzat pe motiv că anterior s-a declarat membru al unui alt partid afiliat lui Ilan Shor – Șansă. \n\n Anul trecut Radio Orhei FM/Media Forum SRL a fost amendată de Consiliul Audivizualului pentru că a utilizat denumirea Radio Orhei",
    "metadata": {
      "original_file": "Radio_Orhei_0045.html"
    }
  },
  {
    "title": "DSE Orhei a intervenit pe lângă APL-uri cu recomandări pentru prevenirea incendiilor la gunoiști",
    "content": "Numărul incendiilor de vegetație se majorează de la o săptămână la alta. Pe parcursul săptămânii precedente pompierii din Orhei, Rezina, Șoldănești și Telenești au intervenit la lichidarea a 31 incendii de vegetație și gunoiște. Numai la Telenești timp de 24 de ore s-au produs 8 incendii de vegetație pe suprafețe imense.\n\nProblema arderii gunoiștilor deja persistă de un timp îndelungat în fiecare localitate. Incendiile de astfel gen sunt generate de locatari, iar responsabilitatea de amenajare și de respectarea măsurilor de protecție antiincenidare rămâne pe seama APL-ului. Angajații serviciilor de prevenție din cadrul subdiviziunilor DSE mun. Orhei au intervenit cu demersuri în domeniul dat către administrația publică locală pentru a întreprinde măsuri necesare și au recomandat acestora următoarele:\n\n– să execute straturi de compactare cu materiale incombustibile a deșeurilor depozitate;\n\n– să interzică utilizarea focului deschis pe teritoriul și în nemijlocita apropiere de poligoanele de deşeuri, care poate deservi drept sursă primară de inițiere a arderii gunoiului depozitat;\n\n– asigurarea obiectivelor cu sursele de apă pentru alimentarea autospecialelor în caz de incendiu sau crearea accesului către cele mai apropiate surse.\n\nTotodată pompierii recomandă ce cetăţenilor să respecte normale antiincendiare și să evite arderea resturilor de vegetației și gunoiului, iar focul deschis să fie în permanență supravegheat.\n\nDeasemenea în cele patru raioane au avut loc următoarele situații excepționale: au fost deblocate uși ale apartamentelor, au fost lichidate incendii în locuințe și în construcții auxiliare. Salvatorii din Orhei au coborât o felină blocată între ramuri într-un copac din sectorul Nordic.",
    "metadata": {
      "original_file": "Radio_Orhei_0415.html"
    }
  },
  {
    "title": "Un cuib de viespi ce punea în pericol siguranța copiillor dintr-o grădiniță din Orhei a fost înlăturat de salvatori",
    "content": "Săptămâna trecută s-a dovedit a fi una liniștită din punct de vedere a intervențiilor, permiţându-le pompierilor și salvatorilor să se axeze pe activitățile de prevenireб anunță un comunicat al Direcției Situații Excepționale Orhei. Din intervențiile angajaților Direcției Situații Excepționale mun. Orhei pe parcursul ultimei săptămâni sunt:\n\nLa 30 mai curent, salvatorii au intervenit la lichidarea unui focar de ardere a unui incendiu de vegetație care s-a întins pe 3 ha în extravilanul satului Peresecina, r-ul Orhei.\n\nLa data de 01 iunie, ora 15:53, salvatorii din Orhei au fost solicitați la o intervenție mai puțin obișnuită, dar nu unică pe terenul grădiniței de copii Nr. 4, din str. V. Mahu, unde un roi de viespi aciuat în buturuga unui copac punea în pericol siguranța copiilor. Salvatorii sosiți la fața locului au înlăturat cuibul de viespi utilizând focul controlat.\n\nLa 04 iunie, pompierii din Orhei au intervenit pentru lichidarea unui focar de ardere a gunoiștii din satul Isacova, iar la Telenești, s. Brînzenii Vechi și Rezina, s. Cogîlniceni pompierii au fost solicitați să intervină pentru lichidarea incendiilor care au cuprins anexele gospodărești.\n\nTot la 04 iunie, ora 21: 42 pompierii din Orhei au fost solicitați să intervină în s. Clișova pentru prevenirea unui incendiu. La fața locului s-a constat că în urma unui conflict în familie proprietarul a stropit prin casă cu un lichid inflamabil și a încercat să incendieze bunurile din interior. Făptașul a fost oprit la timp de către forțele de ordine sosite la locul incidentului.\n\nÎn legătură cu deschiderea sezonului estival și instalării perioadei caniculare crește riscul incidentelor pe apă. În acest context salvatorii vin cu un șir de recomandări:\n\n– Supravegherea permanentă a copiilor în preajma bazinelor acvatice sau în timpul jocului în apă;\n\n– Se interzice înotul după zonele delimitate ale plajelor;\n\n– Se interzice plonjatul și scăldatul de pe bărci, poduri, etc;\n\n– Se interzice scăldatul pe timp de noapte sau furtună și în condiții meteo nefavorabile;\n\n– Se interzice scăldatul după consumarea băuturilor alcoolice sau după insolații;",
    "metadata": {
      "original_file": "Radio_Orhei_0383.html"
    }
  },
  {
    "title": "Primăria Orhei refuză să publice actele ce ar demonstra că instalațiile din parcul Orheiland îi aparțin",
    "content": "Primăria Orhei nu dorește să facă publice copiile actelor ce confirmă dreptul de proprietate al Primăriei asupra instalațiilor, toboganelor, construcțiilor și gheretelor în parcul Orheiland, pe teren cu numărul cadastral. O solicitare în acest sens i-a fost adresată prin intermediul platformei vreuinfo.m d, prin care orice cetățean poate solicita informații. \n\n În răspunsul Primăriei se menționează că tobogannele și construcțiile din parc sunt amplaste în baza contractelor de sponsorizare cu AO Pentru Orhei, AO Proiecte sociale pentru Moldova, SRL Aerofood și SRL Aeroport Handling. Primăria susține că acestea sunt documente contabile și se oferă doar organelor abilitate de legislație. \n\n Referitor la solicitarea de a oferi lista actelor în baza cărora pe terenul public au fost intraplate dispozitivele publicitare al Canal 5 și Radio Orhei FM, Primăria susține că astfel de dispositive nu au fost instalate, desi panourile de denumirile celor două instituții media au fost amplasate pe bordurile patinoarului din parcul Orheiland. \n\n De menționat că la mijlocul lunii decembrie trecut , reprezentanții guvernării locale au făcut promisiuni de transparență în activitate.",
    "metadata": {
      "original_file": "Radio_Orhei_0229.html"
    }
  },
  {
    "title": "Salvatorii din raionul Orhei au salvat un bărbat căzut într-o fântână cu apă",
    "content": "În seara zilei de 22 septembrie salvatorii din raionul Orhei au intervenit pentru a extrage o persoană căzută într-o fântână din localitatea Peresecina., anunță un comunicat al DSE Orhei. Apelul la Serviciul 112 a fost recepționat la ora 16:56. La fața locului au intervenit două echipe de salvatori, care ajunși au stabilit că un bărbat se afla în fântâna cu apă la o adâncime de circa 17 m. Datorită intervenției operative a salvatorilor IGSU, care a durat mai puțin de 25 de minute, cu ajutorul echipamentului specializat, bărbatul în vârstă de 69 de ani a fost extras la suprafață în stare conștientă. Sinistratul a fost preluat de medici la spitalul raional pentru îngrijiri necesare. Circumstanțele și cauza incidentului urmează a fi stabilite.",
    "metadata": {
      "original_file": "Radio_Orhei_0507.html"
    }
  },
  {
    "title": "La Orhei s-a finalizat festivalul de C(arte) finanțat de Uniunea Europeană",
    "content": "Astăzi la Orhei a avut loc evenimentul de închidere a activităților din cadrul festivalului de C(arte) desfășurat în perioada 22-25 mai. \n\n Proiectul a fost finanțat cu un buget în valoare de 15 mii de euro și implementat de Asociațiile Obșești Pro Lucașeuca și Neo Plus. \n\n Detalii despre festivalul organizat în premieră la Orhei, le-a oferit directoarea Bibliotecii Publice Raionale ”A.Donici”, Stepanida Țugui.",
    "metadata": {
      "original_file": "Radio_Orhei_0157.html"
    }
  },
  {
    "title": "Săptămâna trecută pompierii din subdiviziunile DSE Orhei au luptat cu focul în cel puțin 10 gospodării. O bătrână a ajuns la spital în urma incendiului",
    "content": "Incendiile în sectorul locativ în cele patru raioane Orhei, Rezina, Telenești, Șoldănești, nu contenesc. Zilnic pompierii și salvatorii intervin la lichidarea incendiilor fie în casă de locuit, fie la alte construcții auxiliare, anunță un comunicat al Direcției Situații Excepționale. Potrivit sursei citate motivul producerii acestor incendii este diferit, dar un lucru este cert, ele pot fi evitate dacă fiecare cetățean ar respecta regulile antiincendiare.\n\nÎn cele șapte zile pompierii din cele patru subdiviziuni ale DSE mun Orhei au stins focul în cel puțin 10 gospodării. În toate cazurile proprietarii s-au ales cu pagube materiale majore, dar au fost înregistrate și victime.\n\nAstfel, în amiaza zilei de 12 ianuarie 2023, pompierii din Orhei au fost alertați precum că în s. Pohrebeni, într-o gospodărie s-a produs un incendiu. La fața locului imediat s-a deplasat o echipă de intervenție, care a constat că arde o bucătărie de vară. Până la sosirea pompierilor, locuitorii din jur deja acordau ajutorul necesar proprietarei, care primise arsuri grave. Femeia cu vârsta de 70 ani a fost transportată la spitalul raional Orhei cu arsuri de gradul IV, stare gravă.\n\nAproximativ 16 ore au luptat cu focul pompierii din Orhei, care a cuprins un depozit plin cu nutreț pentru animale, din s. Sirota. La 12 ianuarie, orele 03:05 pompierii au primit informația despre faptul că arde un depozit în Sirota. Mai multe echipe au intervenit pentru a lichida incendiul, care a distrus peste 2000 baloți de nutreț și 50 % din construcție. Către orele 21:00 incendiul a fost lichidat. Cauza preliminară ar fi incendiere intenționată.\n\nTotodată pe parcursul săptămânii precedente pompierii şi salvatorii au deblocat uși, au tractat automobile blocate în noroi, au prevenit producerea incendiilor.\n\nStimați cetățeni, Pompierii și Salvatorii Vă îndeamnă în continuare să respectați normele de apărare împotriva incendiilor pentru a evita o nenorocire.",
    "metadata": {
      "original_file": "Radio_Orhei_0442.html"
    }
  },
  {
    "title": "Judecătoria Orhei l-a condamnat pe bărbatul acuzat de omorul unei tinere la detenție pe viață",
    "content": "Astăzi la Judecătoria Orhei a fost pronunțată sentința în cazul lui Gheorghe Cotorobai care este acuzat de răpirea, violul și omorul unei tinere însărcinate, în vârstă de 19 ani. Acesta a fost condamnat la detenție pe viață, sentința poate fi atacată, iar Cotorobai nu își recunoaște vina.\n\n\n\n Acesta a declarat jurnaliștilor că că nu a cunoscut-o pe Ana-Maria și că în mașina sa era o altă persoană. „În cadrul procesului penal s-au făcut multe falsificări. S-a vorbit despre încălțămintea nr. 44, eu port nr. 46. Semnătura de pe colet, ce s-a ridicat de la mine din gospodărie, nu este a mea”, a spus Cotorobai care a mai susținut că a demonstrat existența unui autoturism similar cu al său la Orhei.\n\n\n\n Potrivit unui comunicat al Procuraturii Generale, instanța a mai dispus încasarea din contul inculpatului în beneficiul succesorului părții vătămate decedate a sumei de 2 000 000 lei cu titlu de reparare a prejudiciului moral cauzat prin infracțiune. Inculpatul va achita și peste 500 000 lei cu titlu de compensare a cheltuielilor de judecată.\n\nPotrivit materialelor cauzei, bărbatul a răpit prin înșelăciune victima, care aștepta transport. După ce au parcurs o porțiune de drum prin oraș, acesta a plasat-o în portbagajul mașinii, apoi a schimbat direcția de deplasare și a transportat-o la domiciliul lui din raionul Telenești. Inculpatul a violat-o, iar în dimineața următoarei zile, a transportat-o într-o fâșie forestieră din raionul Telenești. Cu scopul de a ascunde urmele infracțiunilor comise, acesta i-a aplicat lovituri, inclusiv în regiunea capului până când victima a decedat.\n\nPotrivit raportului de expertiză judiciară, inculpatul a fost declarat responsabil și că „nu suferea de maladie psihică cronică sau tulburare de personalitate.” \n\n \n\n Persoana acuzată de săvârșirea unei infracțiuni este prezumată nevinovată atâta timp cât vinovăția sa nu va fi constatată printr-o hotărâre judecătorească de condamnare definitivă.",
    "metadata": {
      "original_file": "Radio_Orhei_0012.html"
    }
  },
  {
    "title": "Votanții proeuropeni din Orhei nu vor beneficia de proiecte din bani europeni",
    "content": "Localitățile care nu demonstrează că sunt susținătoare ale integrării europene a Republicii Moldova nu vor primi bani europeni. O declarație în acest sens a fost făcută de președinta Maia Sandu în cadrul unei emisiuni de la Radio Moldova. Sandu a spus că localitățile care demonstrează că sunt susținătoare ale integrării europene a Republicii Moldova trebuie să primească bani europeni, localitățile care nu cred în valorile europene o să primească bani de la bugetul de stat, așa cum o să primească toți ceilalți.” Trebuie să fie o diferență. Da, bugetul de stat îl împărțim, dar banii europeni trebuie să meargă în localitățile care sprijină integrarea europeană și nu mă refer doar la un singur partid. Sunt mai multe partide proeuropene, nu doar cel de la guvernare. Cetățenii atunci când fac o alegere trebuie să fie conștienți și de acest lucru. Cetățenii europeni nu vor să plătească impozite pentru cei care vor să fie cu Rusia, cu războiul, asta trebuie să fie clar”, a declarat șefa statului, Maia Sandu, în cadrul unei emisiuni de la Radio Moldova. \n\n La recentele alegeri locale peste 62% din alegătorii orheieni au votat în calitate de primar exponenta unui partid afiliat cu deputatul fugar Ilan Șor, iar pentru consiliul local această formațiune a fost votată de peste 55% din orheieni. Pentru reprezentanții partidelor proeuropene la Orhei au votat cca 30% din alegători.",
    "metadata": {
      "original_file": "Radio_Orhei_0291.html"
    }
  },
  {
    "title": "O echipa de asistență medicală urgentă din cadrul SAMU Orhei a fost agresată în timpul misiunii de serviciu",
    "content": "În seara zilei de 29 februarie curent s-a produs un incident șocant – echipa de asistență medicală urgentă din cadrul SAMU Orhei a fost agresată în timpul misiunii de serviciu de către cel, pentru care a fost solicitat ajutorul medical la etapa de prespital, anunță un comunicat al Centrului Național de Asistență Medicală Urgentă Prespitalicească\n\nLa ora 18:02, Dispeceratul comun de urgență al IMSP CNAMUP a înregistrat un apel pentru acordarea asistenței medicale de urgență unui bărbat de 28 de ani, pe motivul solicitării ,,pacient instabil”. Echipa de asistență medicală urgentă a ajuns la adresa indicată în 5 minute.\n\nÎn timp ce șoferul parca autoambulanța, individul a manifestat un comportament agresiv, lovind de câteva ori cu un topor ușa din dreapta și parbrizul. În urma incidentului, cel mai mult a avut de suferit felcerul echipei AMU, care s-a ales cu plăgi superficiale în regiunea feței.\n\nImediat a fost solicitat un echipaj de poliție, care a intervenit. Urmare a acțiunii de căutare, individul care a fugit de la fața locului a fost găsit. Organele de drept urmează să stabilească circumstanțele incidentului, dar și măsurile care vor fi luate față de agresor.",
    "metadata": {
      "original_file": "Radio_Orhei_0209.html"
    }
  },
  {
    "title": "Cetățeanul de onoare al raionului Orhei, Ion Lazarenco Tiron susține că soția sa a fost inclusă eronat în „lista lui Șor”",
    "content": "Înotătorul Ion Lazarenco Tiron susține că soția sa, Angela Lazarenco, a fost inclusă eronat în lista persoanelor pretins a fi implicate în schema de corupere electorală desfășurată de oligarhul fugar Ilan Șor, care a apărut în presă. Acesta a menționat că, acum, femeia este supusă atacurilor și amenințărilor. Precizările au fost făcute într-un videoclip publicat pe pagina sa de Facebook, în data de 28 octombrie.\n\n„ De trei zile este ceva incredibil ce se întâmplă. Soția este acuzată că a lucrat la Șor, că a primit bani de la Șor și a pus-o pe o listă oarecare acolo. Nu știu de unde până unde au apărut așa liste, dar vă spun, îi Doamne ferește. Rudele și prietenii, și sătenii, și vuiește lumea că Angela Lazarenco … (…) Atâta răutate și intrigă între oameni. Și atâtea cuvinte numite și amenințări: că o să-i crape capul, că o să-i dea cu piatra în cap, că o să ne dea foc la casă. (…) Eu categoric vă spun că soția nu-i afiliată politic cu nimeni, cum nici eu nu sunt afiliat absolut cu nimeni. (…) Soția mea nu a primit bani de la nimeni ”, a spus Ion Lazarenco Tiron.\n\nEl a precizat că se va adresa autorităților în legătură cu accesarea datelor personale.\n\nPrecizăm că, pe 25 octombrie, mai multor instituții mass-media din țară le-a fost expediată pe e-mail, anonim, o listă cu câteva mii de nume ale personelor care ar fi implicate în schema de corupere electorală desfășurată de oligarhul fugar Ilan Șor, care, în prezent, este investigată de organele de drept. Unele redacții au făcut publică lista.\n\nProcurorul general Ion Munteanu a declarat , pe 28 octombrie, că lista în cauză nu a fost adăugată la materialele cauzei penale în cadrul căreia este investigată infracțiunea. Actualmente, oamenii legii analizează dacă persoanele din listă sunt vizate deja de ancheta cu privire la infracțiune sau sunt beneficiari ai banilor pentru coruperea electorală.\n\nIon Lazarenco Tiron este un înotător din Republica Moldova, care a emigrat în 1997. A fost declarat trei ani consecutiv „Cel mai bun înotător al Irlandei”, iar în 2018 a fost desemnat „Omul Anului” de către Asociația de Înot în Aer Liber, cu sediul în California. Acesta este primul om de pe glob care a reușit să traverseze înot cele șapte strâmtori ale lumii, din prima încercare.\n\nIon Lazarenco Tiron a reprezentat Republica Moldova în fiecare competiție la care a participat ,scrie newsmaker.md \n\n \n\n Ion Lazarenco este și cetățean de onoare al raionului Orhei.",
    "metadata": {
      "original_file": "Radio_Orhei_0065.html"
    }
  },
  {
    "title": "Consiliul Municipal Orhei încuviințează vizita lui Pavel Verejanu în Rusia pentru a stabili relații cu unul din orașele regiunii Kursk",
    "content": "Consiliul Municipal Orhei l-a împuternicit pe primarul de Orhei, Pavel Verejanu să meargă în Rusia pentru a stabili relații cu unul din orașele regiunii Kursk. Potrivit deciziei publicate în Registrul de Stat al Actelor Locale, aceasta a fost elaborată de viceprimarul Valerian Cristea, urmare a invitației Ministerului Politicilor Interne și a Tineretului din regiunea Kursk, Federația Rusă, care a fost înregistrată în registrul petițiilor electronice al Primăriei Orhei pe 26 ianuarie. Vizita se preconizează a avea loc în perioada 7-10 februarie, iar cheltuielile pentru organizarea acesteia, vor fi suportate din bugetul mun. Orhei. \n\n Nu este prima dată când Pavel Verejanu va merge în Rusia. În primăvara anului 2021 acesta, însoțit de deputații Vladimir Vitiuc și Violeta Ivanov a semnat un acord de înfărțire a Orheiului cu orașul Schlusselburg din regiunea Leningrad a Rusiei.",
    "metadata": {
      "original_file": "Radio_Orhei_0435.html"
    }
  },
  {
    "title": "Fostului ziar al Consiliului Raional Orhei i s-a pus definitiv cruce. Datoriile către stat – iertate",
    "content": "Judecătoria Orhei (sediul Telenești) a emis zilele trecute o hotărâre prin care a aprobat raportul final și bilanțul de lichidare în privința debitorului Întreprinderea Municipală „Publicația Periodică Plaiul Orheian”, al cărei fondator este Consiliul Raional Orhei. Procesul de insolvabilitate intentat în privința ”Plaiului Orheian” a fost incetat, iar întreprinderea va fi radiate din Registrul de stat al persoanelor juridice ținut de I.P. Agenția Servicii Publice. Totodată se vor considera stinse toare creanțele ale întreprinderii \n\n \n\n \n\n De mai mult timp, fostul ziar al Consiliului Raional Orhei, ”Plaiul Orheian” făcea obiectul unor ședințe de judecată de intentare a procesului de insolvabilitate. Fiind finanțat în trecut cu sume generoase de Consiliul Raional (CR) Orhei și cu postul de redactor-șef râvnit de diferite grupări politice din CR, această publicație oficioasă a trecut prin procesul deetatizării presei din R. Moldova și public și-a încetat existența la începutul anului 2014. Juridic însă această entitate cu statut de întreprindere municipală,a continuat să existe și după 9 ani, iar doi foști conducători ai publicației – Rodica Chicuș și Vasile Roman, au ajuns să figureze în acte judecătorești. \n\n \n\n Anterior în ședințele de judecată se menționa că în registrele oficiale Rodica Chicuș figurează în calitate de administratoare a ÎM ”Plaiul Orheian”. De partea cealaltă, avocata Rodicăi Chicuș a prezentat probe din care rezultă că aceasta a fost numită la conducerea ziarului la începutul anului 2013, iar în iulie 2013 aceasta a fost trecută în funcția de șef de secție, iar șef al publicației a devenit Vasile Roman. Totuși, numele ultimului, nu figurează în baza de date oficială a persoanelor juridice. \n\n \n\n De menționat în context că Vasile Roman, care era consilier raional din partea PL, a condus ”Plaiul Orheian” concomitent cu administrarea propriei publicații ”Opinia Liberă”. Rodica Chicuș, care a condus ziarul o perioadă de până la alegerile locale din 2007, a ajuns după 2014 la cârma altei publicații cu denumirea ”Plaiul Orheian”, fondată de o asociație obștească din Orhei și apropiată PLDM. După declinul acestei formațiuni, publicația respectivă și-a încetat existența în format print. \n\n Încă existenta înreprindere municipală a Consiliului Raional Orhei ”Plaiul Orheian” are datorii la Bugetul Asigurărilor Sociale de peste 128 mii lei.",
    "metadata": {
      "original_file": "Radio_Orhei_0120.html"
    }
  },
  {
    "title": "Concurs de dans sportiv va avea loc la Orhei. Câți bani alocă Primăria",
    "content": "Un concurs de dans sportiv este preconizat să aibă loc sâmbătă, 3 decembrie la Orhei. Potivit unei dispoziții plasate în Registrul de Stat al Actelor Locale , Asociația Obștească ”Triumf plus” s-a adresat către Primăria Orhei cu un demers privind organizarea concursului ”Cupa Orhei 2022”. Drept urmare, Primăria a acceptat participarea în calitate de co-organizator al evenimentului, iar din bugetul destinate acțiunilor culturale și lucrul cu tineretul vor fi alocate peste 28 mii lei. \n\n Potrivit devizului de cheltuieli anexat la dispoziție, banii vor fi utilizați pentru procurarea cupelor și medaliilor.",
    "metadata": {
      "original_file": "Radio_Orhei_0462.html"
    }
  },
  {
    "title": "De astăzi și orheienii vor plăti cu 5 bani mai puțin pentru curentul electric",
    "content": "De astăzi, au intrat în vigoare tarife noi, mai mici, la energia termică din Chișinău și Bălți și cea electrică din republică. \n\n Energia electrică s-a ieftinit cu cinci bani pentru locuitorii din sudul și centrul și țării, unde se află și raionul Orhei. Noul tarif în centrul republicii este de 2 lei și 34 de bani pentru un kWh. Cei din nordul țării vor achita cu patru bani mai puțin, prețul pentru un kWh constituind 2 lei și 84 de bani.\n\nNoile tarife, aprobate de Agenția Națională pentru Reglementare în Energetică pe 19 martie, au fost publicate astăzi în Monitorul Oficial.",
    "metadata": {
      "original_file": "Radio_Orhei_0198.html"
    }
  },
  {
    "title": "Consumatorii din raionul Orhei ar putea plăti 5,13 lei pentru un kWh",
    "content": "Premier Energy, distribuitorul și furnizorul de energie electrică care deservește sudul și centrul republicii, inclusiv raionul Orhei a solicitat majorarea tarifului la energia electrică. Premier Energy cere o creștere de până la 5,13 lei/kWh pentru consumatorii din centrul și sudul țării. În prezent, consumatorii casnici din centrul și sudul țării, deserviți de compania Premier Energy, achită pentru lumină 2 lei și 34 de bani. \n\n După încetarea livrărilor de current electric de la Centrala de la Cuciurgan din regiunea transnistreană, cauzată de sistarea tranzitării gazului din Rusia prin Ucraina, majoritatea curentului electric necesar consumului de pe malul drept, este cumpărată pe piețele europene, unde acesta este mai scump.",
    "metadata": {
      "original_file": "Radio_Orhei_0032.html"
    }
  },
  {
    "title": "Polițiștii au anunțat că a fost găsit cadavrul unei tinere cu semnalmente și vestimentație asemănătoare fetei de 19 ani dispărută la Orhei",
    "content": "Polițiștii au anunțat că a fost găsit cadavrul unei tinere cu semnalmente și vestimentație asemănătoare fetei de 19 ani dispărută la Orhei. Corpul neînsuflețit a fost găsit într-o fâșie forestieră, la aproximativ 21 de km de la localitatea Chițcanii Vechi, raionul Telenești, cu deplasare pe drum de țară. \n\n Tot azi s-a identificat un posibil martor în cazul dispariției fetei de la Orhei. Este vorba despre o tânără care se afla în mașina suspectului, pe bancheta din față, înaintea reținerii bărbatului. Imaginea cu mașina în care se afla tânăra a fost fixată de camerele de monitorizare a traficului, spre Chișinău. Tânăra este audiată de polițiști \n\n \n\n sursa: moldova1.md",
    "metadata": {
      "original_file": "Radio_Orhei_0177.html"
    }
  },
  {
    "title": "Recomandările autorităților în contextul avertizării de Cod Portocaliu emise de Serviciului Hidrometeorologic de Stat",
    "content": "Conform avertizării emise de Serviciului Hidrometeorologic de Stat, începând cu data de 7 ianuarie, pe teritoriul Republicii Moldova vor cădea precipitații sub formă de ploaie cu transformare în lapoviță și ninsoare.\n\nPe 8 ianuarie va ninge puternic (15-20 l/m2), izolat se va semnala vijelie, se așteaptă intensificări ale vântului în rafale de până la 15-20 m/s, temperatura medie zilnică a aerului va scădea cu 10-15°C, comparativ cu vremea din ultima perioadă, pe drumurile publice se vor forma troiene și ghețuș, iar pe vegetație și pe firele electrice se va depune lapoviță.\n\nÎn acest context, autoritățile responsabile de gestionarea situațiilor de urgență vin cu un șir de recomandări pentru prevenirea situațiilor de risc legate de condițiile meteo nefavorabile.\n\nInspectoratul General pentru Situații de Urgență îndeamnă oamenii să nu pornească la drum cu mijloacele de transport în special în ziua de 08 ianuarie, atunci când conform avertizării, precipitațiile abundente sub formă de ninsoare ar putea crea dificultăți de deplasare.\n\nTotodată, oamenii sunt îndemnați să urmărească permanent buletinele informative, avertizările emise de Serviciului Hidrometeorologic de Stat, dar și atenționările autorităților. Mai mult, o atenție separată trebuie acordată minorilor și persoanelor în etate pentru ca aceștia să fie monitorizați și ținuți în siguranță.\n\nÎn cazul în care deplasările sunt inevitabile, conducătorii auto trebuie să se asigure că drumurile naționale și locale sunt practicabile, iar autovehiculele sunt alimentate suficient cu combustibil, dotate cu pneuri de iarnă și echipament special pentru deszăpezire și lanțuri pentru cauciucuri. Bateria telefonului trebuie menținută permanent încărcată, astfel încât în situații de risc, oamenii să poată apela Serviciul 112.\n\nÎn vederea evitării blocării mijloacelor de transport în punctele de frontieră cetățenii sunt rugați să se documenteze prealabil despre accesibilitatea acestora în ziua de plecare sau sosire în Republica Moldova, întrucât se poate înregistra un grafic îngreunat la frontieră.\n\nPentru evitarea urgențelor medicale oamenii cu maladii cronice sunt îndemnați să contacteze medicii de familie, pentru a stabili din timp dacă sunt necesare careva intervenții și îngrijiri de rigoare, întrucât acestea să fie efectuate înainte de înrăutățirea condițiilor meteo.\n\nÎn caz de viscol și vânt puternic cetățenii sunt îndemnați să evite atingerea firelor electrice căzute la pământ, adăpostirea sau trecerea prin apropierea copacilor, stâlpilor, panourilor publicitare, dar și edificiilor în construcție.\n\nÎn vederea prevenirii situațiilor de risc la sediul Inspectoratului General pentru Situații de Urgență, începând cu ziua de 07 ianuarie va demara activitatea Centrului de Dirijare în Situații Excepționale, în care vor activa responsabilii din cadrul autorităților și ministerelor gata să gestioneze situația din țară.",
    "metadata": {
      "original_file": "Radio_Orhei_0248.html"
    }
  },
  {
    "title": "Un liceu din Orhei a fost obligat la achitarea a sute de mii de lei pentru decesul unui angajat",
    "content": "Pe site-ul Judecătoriei Orhei a fost publicată hotărârea motivată în care Liceul Teoretic ”Alecu Russo” din Orhei a fost obligat să achite despăgubiri pentru decesul unui angajat al său. \n\n Accidentul s-a produs în iunie 2022, în urma căruia a decedat un bărbat, angajat al Instituției Publice Liceul Teoretic “Alecu Russo” Orhei, în funcția de „lucrător de deservire”, care era soțul și tatăl reclamantelor. \n\n Accidentul s-a produs în momentul în care angajatul s-a urcat pe o scară pentru a schimba niște becuri, acesta s-a dezechilibrat și a căzut. \n\n Soția și fiica bărbatului decedat, s-au adresat liceului cu o cerere prealabilă în care au cerut achitarea prejudiciului cauzat de decesul bărbatului, dar instituția de învățământ a refuzat acest lucru. \n\n Potrivit hotărârii, instanța a stabilit că vina pentru accidentul tragic aparține în proporție de 50% persoanei decedate, care s-a prezentat în stare de ebrietate la locul de muncă, și în proporție de 50% liceului. \n\n Astfel instanța a decis că din contul liceului în folosul reclamantelor vor încasate 242 mii lei – indemnizație pentru deces,iar câte 50 de mii de lei vor primi mama și fiica în calitate de prejudiciu moral. Totodată liceul a fost obligat la plata lunară a 1279 lei cu titlu de compensație pentru pirederea întreținătorului, care urmează a fi achitată începând cu 06 iunie 2022 și până la atingerea majoratului de către copil. De asemenea în contul statului se va încasa o sumă de 7,5 mii lei, drept taxă de stat. \n\n UPDATE 22.01.2025 Hotărârea pronunțată de Judecătoria Orhei este cu drept de apel la Curtea de Apel Bălți.",
    "metadata": {
      "original_file": "Radio_Orhei_0024.html"
    }
  },
  {
    "title": "Deconectări de curent electric în mai multe raioane, inclusiv la Orhei. Care este cauza",
    "content": "În această după-amiază în mai multe raioane din republică, inclusiv Orhei s-au înregistrat deconectări de curent electric. Într-un mesaj postat pe pagina sa de facebook, ministrul infrastructurii și dezvoltării regionale Andrei Spînu spun că :”\n\nUrmare a bombardamentului Rusiei împotriva sistemului energetic ucrainean din ultima oră, una din liniile electrice care asigură transportul de electricitate pentru țara noastră s-a deconectat în regim automat (descărcarea automată a sarcinii după frecvență). Acest fapt a dus la întreruperi masive de energie electrică în toată țara. Menționez că aceste linii nu au fost avariate, dar s-au deconectat automat ca și măsură de siguranță. Moldelectrica lucrează pentru restabilirea conectării la energia electrică.Voi reveni cu informații suplimentare în cel mai scurt timp.”",
    "metadata": {
      "original_file": "Radio_Orhei_0474.html"
    }
  },
  {
    "title": "Orheiul are un nou viceprimar care nu e din Orhei",
    "content": "Majoritatea dominată de consilierii FASM afiliați lui Ilan Shor au votat ieri pentru alegerea unui nou viceprimar responsabil de domeniul economic. Candidatura a fost propusă de primărița Tatiana Cociu, iar numele noului viceprimar este Sergiu Moraru. \n\n Acesta ocupă funcția devenită vacantă după alegerile locale din toamna trecută, după demisia lui Alexei Lungu, actualul lider al Partidului ”Șansă”, o altă formațiune afiliată lui Shor.",
    "metadata": {
      "original_file": "Radio_Orhei_0161.html"
    }
  },
  {
    "title": "Zece focare de ardere a vegetației provocate de oameni au fost înregistrate săptămâna trecută în raioanele deservite de DSE Orhei",
    "content": "Prima săptămână de primăvară a început relativ liniștit din punct de vedere al intervențiilor salvatorilor, pe teritoriul celor patru raioane Orhei, Telenești, Șoldănești și Rezina, anunță un comunicat al Direcției Situații Excepționale Orhei. Cu părere de rău însă au continuat intervențiile la lichidarea focarelor de ardere a vegetației, total fiind înregistrate zece focare de ardere provocate de oameni. \n\n În după amiaza zilei de 02.03.2023 pompierii din Rezina, au intervenit pentru lichidarea unui incendiu izbucnit la o casă de locuit din satul Cinișeuți. \n\n La data de 03.03.2023, pompierii din Telenești au intervenit pentru lichidarea unui incendiu izbucnit la un depozit din satul Bogzești. \n\n În seara zilei de 04.03.2023, pompierii din Orhei au intervenit pentru lichidarea unui incendiu izbucnit la o casă de locuit din str. Ion Pelivan. În urma incendiului nimeni nu a avut de suferit. \n\n La data de 05.03.2023, pompierii din Telenești au intervenit pentru lichidarea unui incendiu izbucnit la o casă de locuit din satul Verejeni. În urma incendiului au fost distruse bunurile materiale din interior și 40 % din acoperiș. \n\n Pentru a evita situațiile de risc, pompierii Vă îndeamnă să respectați normele de apărare a incendiilor, să nu incendiați resturile vegetale, gunoiul adunat în urma igienizării terenurilor agricole și gospodăriile particulare. \n\n Totodată ţinând cont de faptul că temperatura aerului se menține scăzută, iar încălzirea locuințelor continuă, să nu uităm de regulile de exploatare a sobelor și altor surse termogeneratoare.",
    "metadata": {
      "original_file": "Radio_Orhei_0423.html"
    }
  },
  {
    "title": "Cu o oră înainte de închiderea secțiilor de votare prezența la urne în raionul Orhei este mai slabă decât la alegerile parlamentare din 2021",
    "content": "Către ora 20:00 la urnele de vot din raionul Orhei s-au prezentat sub 44 mii oameni. Această cifră este mai mică decât cea înregistrată la cel mai recent scrutin național – alegerile parlamentare anticipate din vara lui 2021. Atunci în raionul Orhei, către ora 20:00 votaseră 44414 alegători. Datele CEC arată că azi, spre ora 20:00 în raionul Orhei au votat 43588 alegători \n\n Potrivit datelor CEC majoritatea celor care s-au prezentat la vot în raionul Orhei, au vârstele între 56 și 65 ani, acești alegători alcătuind peste 22% din numărul votanților. Pe locul doi se plasează cei cu vârstele între 66 și 75 ani ,care alcătuiesc peste 19% din votanți. \n\n În primul tur al alegerilor prezidențiale de acum patru ani, în raionul Orhei s-au prezentat peste 45 mii alegători. La parlamentarele anticipate din 2021, în raionul Orhei s-au prezentat la urnele de vot peste 46,6 mii alegători. \n\n Secțiile de votare se închid la ora 21:00",
    "metadata": {
      "original_file": "Radio_Orhei_0073.html"
    }
  },
  {
    "title": "La solicitarea Apă-Canal Orhei orheienii vor plăti din nou mai mult pentru serviciile de apă și canalizare",
    "content": "Agenția Națională pentru Reglementare în Energetică a aprobat în ședința de azi majorarea tarifelor la apă și canalizare achitate de orheieni. Majorarea s-a făcut la solicitarea Societății pe Acțiuni Regia Apă-Canal Orhei, fondată de autoritățile municipale. \n\n Astfel noul tarif la apă în Orhei va fi de 23,05 lei/m³, față de 17,36 lei/m³ cât costa anterior. Pentru consumatorii non-casnici, tariful a rămas neschimbat la 26,10 lei/m³.Serviciul de canalizare a fost stabilit la același nivel atât pentru consumatorii casnici, cât și pentru cei non-casnici – 28,15 lei/m³. Anterior consumatorii casnici achitau 14,04 lei/m³, iar consumatorii non-casnici 27,18 lei/m³. \n\n Producerea și transportarea apei pentru redistribuire la punctul de branșare cu s. Piatra a fost stabilită la 1,41 lei/m³. \n\n Amintim că în septembrie trecut , la solicitarea Apă-Canal Orhei tarifele au mai fost majorate semnificativ. \n\n Noile tarife vor intra în vigoare odată cu publicarea în Monitorul Oficial.",
    "metadata": {
      "original_file": "Radio_Orhei_0136.html"
    }
  },
  {
    "title": "Cca 500 hectare de vegetație au ars în raioanele deservite de DSE Orhei",
    "content": "Pericolul excepțional de incendiu (clasa V) cu caracter natural se va menține pe arii extinse în toată țara. Conform datelor Serviciului Hidrometeorologic de Stat, acest fenomen este prognozat pentru intervalul de timp 01.10 – 15.10.2023, anunță un comunicat al Direcției Situații Excepționale Orhei.\n\nÎn acest context pompierii recomandă că cetățenii să respecte toate normele de apărare împotriva incendiilor, deoarece prin ignorarea acestora, pe parcursul săptămânii precedente pompierii din Orhei, Telenești, Rezina și Șoldănești au intervenit la lichidarea a 73 de focare la vegetație şi gunoiște. Sute de hectare de vegetație au fost arse din iresponsabilitatea cetățenilor.\n\nAstfel, în amiaza zilei de 26 septembrie pompierii din Orhei au fost informați că în extravilanul satului Vîprova arde iarba. La fața locului s-a constat că focul cuprinsese și fâșii forestiere, vițe de vie, un lan de lavandă, în total 60 ha au fost distruse de flăcări și ore în șir de intervenție ale pompierilor.\n\nAproximativ 300 ha de vegetație au fost arse la data de 29 septembrie în s. Isacova. Aici au fost antrenate toate forţele disponibile ale Direcției SE pentru a opri flăcările de a pătrunde în sectorul locativ.\n\nAstfel de incendii de proporții s-au produs în mai multe localități din Orhei, Telenești, Rezina și Şoldăneşti, în total s-ar estima la aproximativ 500 ha de vegetație incendiată.\n\nTotodată pompierii şi salvatorii din cele patru subdiviziuni ale Direcției au deblocat uși, au lichidat incendii din gospodăriile localnicilor.",
    "metadata": {
      "original_file": "Radio_Orhei_0321.html"
    }
  },
  {
    "title": "Consiliul Raional Orhei va face o nouă tentativă de întrunire",
    "content": "Pentru ziua de marți, începând cu ora 16:00 este programată o nouă ședință a Consiliului Raional Orhei. Informația a fost oferită de consilierul raional Sergiu Aga, în timp ce pe site-ul oficial al Consiliului Raional Orhei lipsește vreo informație oficială despre convocarea în ședință a aleșilor locali. \n\n În ședință ar trebui să fie examinată chestiunea privind alegerea președintelui raionului Orhei. \n\n Amintim că precedenta ședință a eșuat din lipsă de cvorum.",
    "metadata": {
      "original_file": "Radio_Orhei_0264.html"
    }
  },
  {
    "title": "La stația de salvare pe apă din Orhei există persoane angajate și în perioada rece a anului. Ce mai precizează Primăria Orhei DOC",
    "content": "Primăria Orhei a oferit precizări la întrebările adresate prin intermediul rubricii ”contacte” de pe site-ul instituției, referitor la oferirea lemnelor pentru perioada rece a anului Stației de salvare pe apă din Orhei. Astfel potrivit răspunsului lemnele au fost oferite în baza solicitării șefului stației, Alexandr Sințov, iar la stație în prezent sunt angajate 8 persoane. \n\n Totuși în document nu se găsește răspunsul la întrebarea de ce cantitatea de lemn oferită în acest an, este mai mare decât cea din anul precedent.\n\nAmintim că trei metri cubi de lemn de foc vor fi alocați de Întreprinderea Municipală Servicii Comunal-Locative Orhei, stației de salvare pe apă în baza unei dispoziții semnate de viceprimarul municipiului Valerian Cristea. Documentul, publicat în Registrul de Stat al Actelor Locale a fost emis inclusiv în baza procesului verbal de constatare a lemnelor depozitate in rezultatul defrișării arborilor avariați sau uscați din spațiile verzi nr.8 din 25.10.2022, eliberat de SCL Orhei. \n\n Cantitatea de lemn eliberată stației de salvare pe apă este mai mare decât cea din anul 2021, când potrivit unei alte dispoziții, publicate la fel în Registrul de Stat al Actelor Locale , pentru încălzirea acesteia se socotea că sunt de ajuns 2 metri cubi. \n\n Potrvit datelor din același Registru în anii 2020 și 2019 nu au fost emise dispoziții similare, privind asigurarea cu lemne a stației de salvare. \n\n De menționat că potrivit aceleiași surse, Primăria Orhei angajează salvatori pentru stație, la început de vară, iar contractele de muncă cu aceștia încetează la sfârșit de septembrie. \n\n \n\n Stația de salvare pe apă are un număr de 17,33 unități, pentru întreținerea acesteia anul viitor fiind planificată suma de 1,4 milioane lei, față de 1,35 milioane lei aloctă în 2022.",
    "metadata": {
      "original_file": "Radio_Orhei_0458.html"
    }
  },
  {
    "title": "Un liceu din Orhei a fost obligat la achitarea a sute de mii de lei pentru decesul unui angajat",
    "content": "Pe site-ul Judecătoriei Orhei a fost publicată hotărârea motivată în care Liceul Teoretic ”Alecu Russo” din Orhei a fost obligat să achite despăgubiri pentru decesul unui angajat al său. \n\n Accidentul s-a produs în iunie 2022, în urma căruia a decedat un bărbat, angajat al Instituției Publice Liceul Teoretic “Alecu Russo” Orhei, în funcția de „lucrător de deservire”, care era soțul și tatăl reclamantelor. \n\n Accidentul s-a produs în momentul în care angajatul s-a urcat pe o scară pentru a schimba niște becuri, acesta s-a dezechilibrat și a căzut. \n\n Soția și fiica bărbatului decedat, s-au adresat liceului cu o cerere prealabilă în care au cerut achitarea prejudiciului cauzat de decesul bărbatului, dar instituția de învățământ a refuzat acest lucru. \n\n Potrivit hotărârii, instanța a stabilit că vina pentru accidentul tragic aparține în proporție de 50% persoanei decedate, care s-a prezentat în stare de ebrietate la locul de muncă, și în proporție de 50% liceului. \n\n Astfel instanța a decis că din contul liceului în folosul reclamantelor vor încasate 242 mii lei – indemnizație pentru deces,iar câte 50 de mii de lei vor primi mama și fiica în calitate de prejudiciu moral. Totodată liceul a fost obligat la plata lunară a 1279 lei cu titlu de compensație pentru pirederea întreținătorului, care urmează a fi achitată începând cu 06 iunie 2022 și până la atingerea majoratului de către copil. De asemenea în contul statului se va încasa o sumă de 7,5 mii lei, drept taxă de stat. \n\n UPDATE 22.01.2025 Hotărârea pronunțată de Judecătoria Orhei este cu drept de apel la Curtea de Apel Bălți.",
    "metadata": {
      "original_file": "Radio_Orhei_0008.html"
    }
  },
  {
    "title": "Pompierii DSE Orhei au fost nevoiți să intervină la stingerea incendiilor la câteva gunoiști din raion",
    "content": "Intervențiile pompierilor și salvatorii din raioanele Orhei, Telenești, Șoldănești și Rezina în ultima săptămână au fost îndreptate spre lichidarea focarelor de ardere a vegetației uscate și a gunoiştilor, dar nu au lipsit nici incendiile în gospodăriile particulare, anunță un comunicat al Direcției Situații Excepționale Orhei. \n\n Astfel la data de 12 iunie, salvatorii din Orhei au intervenit pentru lichidarea unui focar de ardere la gunoiștea din extravilanul s. Seliște. \n\n La data de 13 iunie, pompierii au fost solicitați să intervină în s. Seliște, r, l Orhei, unde ar fi izbucnit un incendiu la un depozit agricol. La fața locului s-a stabilit că proprietarul efectua lucrări cu focul la acoperișul depozitului, fără a ține cont de regulile de apărare împotriva incendiilor. Incendiul nu a avut răspândire. \n\n La data de 16 iunie, ora 20:11, în DSE mun. Orhei a parvenit informația de precum că a izbucnit un incendiu la o casă de locuit din s. Slobozia Hodorogea, r-ul Orhei. Pompierii ajunși la fața locului au constatat că de flăcări a fost cuprins acoperișul unei construcții auxiliare. Incendiul a fost lichidat de către pompieri evitând pierderi materiale considerabile. \n\n La data de 17 iunie pompierii din cadrul DSE mun. Orhei au intervenit pentru lichidarea unui focar de ardere la poligonul de deșeuri din s. Ivancea, r-ul Orhei, iar la 18 iunie o intervenție similară a avut loc la gunoiștea din s. Cucuruzeni. \n\n În toate cazurile arderea gunoiștilor este favorizată de temperaturile înalte precum și factorul uman. Din păcate administrația publică locală nu respectă obligațiunile prevăzute în Legea privind apărarea împotriva incendiilor nr. 267/1994, art. 10, unde autoritățile APL sunt obligate să asigure îndeplinirea măsurilor de apărare împotriva incendiilor pe teritoriul din subordine. \n\n În acest context IGSU, propune realizarea măsurilor de prevenire a cazurilor de ardere la poligoanele de deșeuri, precum:\n• Interzicerea utilizării focului deschis pe teritoriul și în nemijlocita apropiere de poligoanele de deșeuri;\n• Delimitarea prin fâşii de protecție a poligoanelor de deșeuri față de câmpuri și fâşii forestiere.",
    "metadata": {
      "original_file": "Radio_Orhei_0376.html"
    }
  },
  {
    "title": "Prevenirea incendiilor și înlăturarea consecințelor ploilor abundente – printre intervențiile angajaților DSE Orhei",
    "content": "Ploile din ultima perioadă au mai scăzut din numărul incendiilor de vegetație, însă pompierii din Orhei, Rezina, Șoldănești și Telenești au fost antrenați în alte situații de urgență, anunță un comunicat al Direcției Situații Excepționale Orhei.\n\nLa data de 19.04.2023, pompierii din Orhei au intervenit pentru prevenirea unui incendiu la o casă de locuit din s. Biești;\n\nLa data de 20.04.2023, pompierii din Orhei au fost solicitați pentru a debloca o ușă la un apartament din cartierul „Nordic” al orașului, iar mai apoi au ajutat la extragerea unui șofer care s-a inversat cu autoturismul pe traseul din apropierea satului Peresecina;\n\nLa data de 21.04.2023, salvatorii din Telenești și Rezina au fost solicitați de către locuitorii mai multor localități pentru a evacua apa adunată în subsolurile caselor în urma ploilor abundente;\n\nLa data de 22.04.2023, pompierii din Orhei au intervenit pentru prevenirea unui incendiu la o casă de locuit din s. Cihoreni, provocat din cauza defectelor coșului de fum;\n\nTot la data de 22.04.2023, la ora 13:00, în Secția SE Telenești a parvenit informația precum că, în satul Verejeni de către vecini în casa de locuit a fost depistat fără semne de viață, proprietarul în vîrstă de 59 de ani, care se presupune că s-ar fi intoxicat cu produsele arderii emanate de sobă;\n\nUn caz similar a a avut loc în satul Stohnaia din raionul Rezina, unde de către vecini a fost depistată fără suflare în propria gospodărie proprietara în vîrstă de 64 de ani. În ambele cazuri intervenția pompierilor nu a fost solicitată;\n\nLa data de 23.04.2023 pompierii din Orhei au intervenit pentru lichidarea unui incendiu, izbucnit la o casă de locuit din satul Step-Soci. În urma incendiului au fost afectate bunurile materiale din interiorul unei camere de locuit. La momentul izbucnirii incendiului acasă nu se afla nimeni.\n\nDacă sunteți martori sau victime ale unor situații de risc sunați la numărul unic de urgență 112.",
    "metadata": {
      "original_file": "Radio_Orhei_0399.html"
    }
  },
  {
    "title": "Călătoria în transportul public la Orhei s-ar putea scumpi până la 4 lei",
    "content": "ÎM ”Orhei Transport” solicită majorarea prețului pentru un bilet de călătorie în transportul public din Orhei până la 4 lei. Aceste date se conțin într-un proiect de decizie expus pentru consultări publie pe site-ul primăriei Orhei. Potrivit notei informative la proiectul de document în urma analizei cheltuielilor întreprinderii s-a stabilit că la moment, costul pentru o călătorie cu autobuzul pe rutele locale din mun. Orhei trebuie să fie în mărime de minim 4,00 lei. \n\n Întreprinderea notează că tariful de 3 lei, aprobat în iulie trecut nu prevede nu prevede subvenții suplimentare pentru acoperirea tuturor cheltuielilor suportate de întreprindere, iar de rezerve financiare Î.M.„ Orhei Transport” nu dispune. Î.M. „Orhei Transport” suportă cheltuieli pentru alimentarea autobuzelor cu combustibil, reparația autobuzelor și achiziționarea pieselor de schimb, prețul cărora a fost majorat. Totodată a fost stabilit începând cu 01 ianuarie 2024 cuantumul salariului minim pe țară pentru anul 2024 prin Hotărârea Guvernului nr. 985 din 06.12.2023 în mărime de 5000 de lei lunar pentru un program complet de lucru de 169 de ore (în mediu pe lună), ceea ce reprezintă 29,58 lei pe oră. În urma stabilirii salariului minim pe țară pentru anul 2024, este necesar de majorat salariile angajaților întreprinderii pentru aducerea acestora în concordanță cu legislația în vigoare precum și pentru stimularea salariaților întreprinderii. \n\n Recomandările pe marginea proiectului de decizie supus consultării publice pot fi expediate până pe data de 09.02.2024 pe adresa electronică: [email protected] . \n\n Tariful de 3 lei pentru o călătorie în transportul public la Orhei este neschimbat din 2013, pe de altă parte într-oo știre laudativă de acum un an și jumătate se menționa că prețul călătoriei cu transportul în comun în municipiul Orhei a rămas neschimbat, chiar dacă în majoritatea localităților din țară s-a majorat, ca urmare a scumpirilor fără precedent pentru carburanți",
    "metadata": {
      "original_file": "Radio_Orhei_0233.html"
    }
  },
  {
    "title": "Care este clasamentul instituțiilor de învățământ din Orhei conform ratei de promovare a bacalaureatului 2023",
    "content": "O singură instituție de învățământ din Orhei are rata de promovare de 100% la bacalaureatul din acest an, potrivit datelor făcute publice de Ministerul Educației și Cercetării și Agenția Națională pentru Curriculum și Evaluare. \n\n Este vorba de liceul cu predare în limba rusă ”Mihailo Lomonosov”, la care au promovat examenul de bacalaureat toți cei 12 elevi din clasa a 12-a. Acest liceu s-a clasat pe locul 89 printre cele 326 de licee din republică unde s-au susținut examene de bacalaureat. Pe locul 127 s-a plasat liceul ”Ion Luca Caragiale”, unde au promovat bacalaureatul 101 din cei 104 elevi. Unicul liceu dintr-o localitate rurală a raionului Orhei, ”Alexandru Donici” din Peresecina, s-a plasat pe locul 140, în acest liceu au susținut examenele de finalizare a clasei a 12-a 26 din cei 27 de elevi. Pe locul 201 s-a plasat liceul teoretic ”Alecu Russo” unde din 69 elevi înscriși la BAC, nu l-au susținut 5. Încheie clasamentul liceul teoretic ”Onisifor Ghibu”, acesta s-a plasat pe locul 286, aici examenele le-au susținut 38 din cei 48 elevi ai clasei a 12-a. \n\n Printre cele 48 colegii și centre de excelență din republică unde au fost susținute examene de bacalaureat colegiul pedagogic ”Vasile Lupu” din Orhei s-a plasat pe locul 4, doar 3 elevi din cei 89 nereușind să treacă de examen. Colegiul de medicină din Orhei s-a plasat pe locul 36, aici au susținut examenul de bacalaureat doar 17 elevi din cei 54 înscriși.",
    "metadata": {
      "original_file": "Radio_Orhei_0360.html"
    }
  },
  {
    "title": "Fiscul a blocat șase conturi deținute de Șor la o bancă din R.Moldova",
    "content": "Condamnatul la 15 ani de închisoare, fugarul Ilan Șor deține la Moldindconbank șase conturi bancare, pe care nu le va putea folosi o perioadă nedeterminată ori niciodată.\n\nIndisponibilizarea conturilor este impusă de o decizie emisă pe 6 februarie curent de către Serviciul Fiscal de Stat, ca urmare a unei sesizări de la banca în cauză.\n\nSumele bănești pe care Șor le deține pe cele șase conturi în decizia fiscului nu au fost divulgate.\n\nDespre decizia, publicată pe 6 februarie curent în Monitorul Oficial, a scris ieri RISE Moldova , pe pagina sa de socializare, iar astăzi știrea a fost difuzată de mai multe instituții de presă.\n\nPână în prezent, decizii de blocare a conturilor bancare s-au mai luat în privința lui Vladimir Plahotniuc, Veaceslav Platon, Vladimir Andronachi, Alexandr Kalinin, iar drept temei, după cum amintește mold-street.com , a servit faptul că aceste persoane sunt supuse unor măsuri restrictive internaționale.",
    "metadata": {
      "original_file": "Radio_Orhei_0225.html"
    }
  },
  {
    "title": "Situațiile excepționale înregistrate în raioanele deservite de DSE Orhei, s-au soldat cu două decese",
    "content": "Săptămâna precedenta au fost înregistrate diverse situații excepționale soldate cu decesul a două persoane, în Unitățile de pompieri și salvatori din Orhei, Şoldăneşti, Telenești și Rezina, anunță un comunicat al Direcției Situații Excepționale Orhei. \n\n Astfel, în cele șapte zile în fiecare raion s-au produs următoarele cazuri excepționale: \n\n La Orhei s-au produs 9 incendii de vegetație, unde pompierii au lichidat focul pe o suprafață totală de 10 ha. Săptămâna trecută pompierii din Orhei și-au început activitatea cu lichidarea unui incendiu produs la o casă de locuit din s. Jora de Sus. Aici au ars bunurile din 3 odăi și acoperișul casei. În noaptea de 18 martie a fost solicitat ajutorul salvatorilor de către o persoană, pentru ai fi deblocată ușa apartamentului dintr-un bloc locativ din oraș. În aceeaşi zi, pe la orele 15:15, salvatorii din Orhei au extras cadavrul unui bărbat dintr-un șanț din s. Zahoreni. \n\n La Rezina, în s. Echimăuți la data de 15 martie, salvatorii au extras o femeie dintr-o fântână. Victima a fost preluată de medici în stare conștientă. În seara de 17 martie pompierii au lichidat un incendiu la o casă de locuit, unde focul a distrus bunurile din două odăi și acoperișul parțial. Totodată pompierii au lichidat 4 focare de vegetație pe parcursul aceleiași perioade. \n\n Nici la Telenești pompierii și salvatorii nu au fost scutiți de incendii. Pe parcursul săptămânii precedente pompierii au lichidat 9 focare de vegetație și stufăriș. La data de 16 martie, la orele 17:16 pompierii au fost solicitați pentru a stinge un incendiu produs pe teritoriul unei întreprinderi. La fața locului pompierii au depistat că ardeau cabinele a două autocamioane. \n\n La Șoldănești s-au produs două incendii în locuință, în unul din ele a fost depistat cadavrul proprietarei. În primul caz focul a distrus aproape în totalitate o casă din s. Peciște. În al doilea caz incendiul s-a produs într-o odaie dintr-un apartament, însă o femeie de 50 ani și-a pierdut viața în consecință. \n\n DSE mun. Orhei iarăși vă amintește că toate cazurile de incendii se produc doar din cauza încălcării regulilor antiincendiare. \n\n Stimați cetățenii doar printr-un comportament preventiv putem să evităm o tragedie.",
    "metadata": {
      "original_file": "Radio_Orhei_0419.html"
    }
  },
  {
    "title": "Guvernul a alocat peste 3 milioane de lei pentru acoperirea cheltuielilor de reparație a două instituții de învățământ din Orhei, afectate de vijelia din luna iunie",
    "content": "Peste 3,1 milioane de lei au fost alocați azi în ședința Guvernului din Fondul de intervenție pentru acoperirea cheltuielilor de reparație a două instituții de învățământ din Orhie, afectate de vijelia din luna iunie. Pentru reparația acoperișului și interiorului sălii sportive a Instituției Publice Liceul Teoretic „Alecu Russo”, Consiliului Raional Orhei au fost allocate 1,3961 mln. Lei. Totodată pentru pentru reparația acoperișului căminului pentru elevi nr. 2 al Instituției Publice Școala Profesională din Orhei, Ministerului Educației și Cercetării i-au fost allocate 1,8853 mln lei. \n\n Mai multe edificii din raion au fost afectate în urma vijeliei care a avut loc în noaptea de 11 spre 12 iunie curent.",
    "metadata": {
      "original_file": "Radio_Orhei_0049.html"
    }
  },
  {
    "title": "Incendiul la gunoiștea dintr-o localitate orheiană, i-a solicitat pentru a treia oară pe pompierii DSE Orhei",
    "content": "Săptămâna trecută a început pentru pompierii și salvatorii din Orhei, Rezina, Telenești și Șoldănești cu un număr sporit de intervenții la lichidarea focarelor de ardere a vegetației și gunoiștilor, cu scăderea acestora spre finalul intervalului menționat, anunță un comunicat al Direcției Situații Excepționale Orhei . Astfel, doar luni 28 august, pompierii au efectuat peste 15 intervenții.\n\nLa data de 29 august pompierii din Orhei au fost solicitați s-a intervină într-o gospodărie din s. Teleșeu. La fața locului s-a constatat că gospodina casei a lăsat un fierbător electric în priză și a plecat de acasă. Datorită intervenției prompte incendiul a fost prevenit.\n\nLa data de 30 august, ora 13:43 pompierii din Orhei au fost alarmați, precum că s-a produs un incendiu de vegetație pe teritoriul fostei școli aflate în paragină, din satul Izvoare. Incendiul a fost lichidat peste mai bine de 4 ore de lucru a pompierilor și a localnicilor care s-au mobilizat pentru a preveni răspândirea acestuia spre casele de locuit. Victime nu au fost înregistrate.\n\nCu părere de rău continuă și intervențiile la lichidarea focarelor de ardere a gunoiștilor. Astfel la data de 3 septembrie pompierii din Orhei au intervenit pentru a treia oară în ultimele două săptămâni la lichidarea arderii produse la gunoiștea din satul Morozeni.\n\nÎn total pe parcursul săptămânii trecute au fost realizate 40 de intervenții.\n\nMenționăm că în mare parte incendiile se produc din cauza omului, care ignoră regulile antiincendiare, iar consecințele sunt tragice.\n\nDSE mun Orhei îndeamnă cetățenii să respecte normele de apărare împotriva incendiilor, pentru a preveni situațiile de urgență.\n\nDar dacă sunteți martori sau victime a unei situații excepționale, apelați la 112.",
    "metadata": {
      "original_file": "Radio_Orhei_0337.html"
    }
  },
  {
    "title": "Curtea de Apel Chișinău a respins acțiunea candidatului PAS care cerea anularea hotărârilor prin care s-a recunoscut legalitatea alegerilor la Orhei",
    "content": "Astăzii Curtea de Apel Chișinău a respins astăzi cererea lui Sergiu Stanciu prin care se cerea anularea câtorva hotărâri privind legalitatea alegerilor din Orhei. Potrivit deciziei publicate pe site-ul instanței, completul judiciar a considerat între altele că nu este relevant argumentul apelantului, în care ultimul a făcut trimitere la hotărârea CEC nr. 1643 din 28 noiembrie 2023 prin care s-a constatat utilizarea de către Partidul Forța Alternativă de Salvare a Moldovei a mijloacelor financiare nedeclarate, deoarece instanța de judecată nu este în drept să dea apreciere probelor, datate ulterior emiterii actelor administrative (în cazul dat hotărârilor CECE Orhei din 14 noiembrie), care constituie obiect al controlului judecătoresc în prezentă speță, prin urmare argumentul respectiv al apelantului excedând obiectul acțiunii dedusă judecății.",
    "metadata": {
      "original_file": "Radio_Orhei_0272.html"
    }
  },
  {
    "title": "Peste 450 consilieri urmează a fi aleși în raionul Orhei în cadrul alegerilor locale din 5 noiembrie. VEZI LISTA",
    "content": "În raionul Orhei, în cadrul alegerilor locale din 5 noiembrie vor fi aleși 455 consilieri. Potrivit datelor CEC acesta este numărul aleșilor locali după modificarea numărului de consilieri în consiliile locale. Potrivit raportului Promo- Lex, în raionul Orhei 9 localități au fost afectate de modificarea numărului de consilieri care urmează a fi aleși. Cauzele sunt, pe de o parte, micșorarea continuă a numărului locuitorilor din unitățile administrativ-teritoriale (UAT), dar și modificarea legislației. Începând cu acest scrutin, numărul mandatelor de consilier în consiliile locale este stabilit în baza numărului de locuitori la situația din 1 ianuarie 2023, conform datelor din Registrul de stat al populației (RSP) prezentate de Agenția Servicii Publice (ASP), anterior ca bază de calcul fiind utilizată informația oferită de Biroul Național de Statistică. \n\n Potrivit datelor CEC în continuare vor fi aleși 35 de consilieri raionali și 27 consilieri municipali în municipiul Orhei. Din localitățile rurale cei mai mulți consilieri – 15, îi va avea satul Peresecina. În restul localităților rurale numărul consilierilor variază între 9, 11 și 13.",
    "metadata": {
      "original_file": "Radio_Orhei_0336.html"
    }
  },
  {
    "title": "Peste 6 mii de cereri pentru compensarea tarifelor la gaz și energie au fost depuse cu ajutorul bibliotecarilor din raionul Orhei",
    "content": "Bibliotecarii din raionul Orhei au contribuit la depunerea a 6096 cereri pentru compensarea tarifelor la gaz și curent electric. Potrivit unei postări pe pagina de facebook a Bibliotecii Publice Raionale ”A.Donici”, în proces au fost implicați 61 de bibliotecari din raion. Cea mai mare parte a cererilor depuse cu ajutorul bibliotecarilor revine municipiului Orhei -1800, restul cererilor fiind depuse în satele raionului Orhei. \n\n Pe ansamblul republicii un număr de 719 831 de cetățeni s-au înregistrat în sistemul informațional compensatii.gov.md până pe 25 noiembrie curent. Cetățenii care încă nu s-au înscris în sistemul de compensații până la data de 25 noiembrie, pot să o facă până la data de 25 decembrie pentru a beneficia de compensații pentru luna curentă.",
    "metadata": {
      "original_file": "Radio_Orhei_0273.html"
    }
  },
  {
    "title": "Stabilitate. Orheiul a continuat să se depopuleze și în 2022",
    "content": "Numărul populației cu reședința obișnuită a continuat să scadă la Orhei și în anul 2022. Potrivit datelor Biroului Național de Statistică, anul trecut în municipiul Orhei numărul populației era de 18986 persoane, în scădere cu 250 de persoane față de anul 2021. Potrivit sursei citate din numărul total al populației orheiene peste 8,7 mii erau bărbați, iar peste 10,2 mii – femei. \n\n Aceiași sursă arată că în localitățile rurale din raionul Orhei numărul populației cu reședința obișnuită a scăzut comparativ cu 2021, cu peste 1,3 mii persoane, constituind 63422 oameni. Din aceștia peste 31,2 mii erau bărbați, iar peste 32,1 mii erau femei. \n\n Potrivit BNS, reşedinţa obişnuită este definită ca locul în care persoană a trăit preponderent în ultimele 12 luni indiferent de absenţele temporare (în scopul recreării, vacanţei, vizitelor la rude şi prieteni, afacerilor, tratamentului medical, pelerinajelor religioase etc.).",
    "metadata": {
      "original_file": "Radio_Orhei_0418.html"
    }
  },
  {
    "title": "O consilieră dintr-o localitate din raionul Orhei a fost reținută pentru 72 de ore pentru că conducea în stare de ebrietate și fără permis de conducere",
    "content": "În ultimele 24 de ore, polițiștii din Orhei au intervenit în 3 cazuri în care participanții la trafic au fost în pericol din cauza șoferilor iresponsabili.\n\nAseară, pe traseul din apropierea localității Susleni, în jurul orei 20:10, o tânără de 24 de ani, la volanul unui BMW, a fost observată conducând haotic. În urma discuțiilor cu polițiștii, aceasta a recunoscut consumul de alcool, dar a refuzat testarea. De asemenea, polițiștii au stabilit că aceasta nu deține permis de conducere. Tinerei i-au fost prelevate probe biologice și a fost reținută pentru 72 de ore. Mai mult, s-a stabilit că aceasta deține funcția de consilier în primăria unei localități din raionul Orhei.\n\nÎn Susleni a fost stopat un Opel condus de un tânăr de 23 de ani, fără permis de conducere și cu o concentrație de alcool de 0,62 mg/l în aerul expirat. Acesta a fost, de asemenea, reținut pentru 72 de ore.\n\nReținut a fost și un bărbat de 50 de ani, stopat în timp ce conducea un Citroen, pe traseul Orhei-Rezina. Acesta avea o concentrație de 0,40 mg/l vapori de alcool în aerul expirat.\n\nToate persoanele s-au ales cu dosare penale, iar mașinile au fost ridicate la parcarea specială.",
    "metadata": {
      "original_file": "Radio_Orhei_0048.html"
    }
  },
  {
    "title": "Evghenia Guțul a renunțat la un post în care a ajuns pe lista Partidului Șor",
    "content": "Noua bașcană a Gagauziei a renunțat la mandatul de aleasă locală în consiliul sătesc Peresecina, Orhei. O hotărâre în acest sens a fost aprobată la sfârșitul săptămânii trecute de Comisia Electorală Centrală. \n\n Potrivit documentului , având în vedere că prin Hotărârea Curții Constituționale nr. 10 din 19 iunie 2023, Partidul Politic „Șor” a fost declarat neconstituțional, iar listele candidaților supleanți din partea acestui partid în consiliile locale din unitățile administrativ-teritoriale de toate nivelurile validate anterior au fost declarate nule, mandatul de consilier în Consiliul sătesc Peresecina nu se atribuie. \n\n Evghenia Guțul a devenit consilieră la Peresecina la sfârșitul lunii ianuarie 2023, după ce o consilieră de pe lista Partidului Șor a renunțat la mandatul său. \n\n De menționat că la alegerile locale din 2019, Evghenia Guțul a candidat pe lista consilierilor la Peresecina sub numele de Buiucli-Siciac. \n\n Deși Legea privind declararea averii și a intereselor personale spune că în cazul validării mandatului declaraţia de avere și interese personale se depune în termen de 30 de zile de la data, validării mandatului pe site-ul Autorității Naționale de Integritate este publicată doar declarația semnată cu data de 31 iulie 2023, în care este menționat că aceasta este declarația depusă după validarea mandatului de consilieră în consiliul Peresecina din 17.01.2023.",
    "metadata": {
      "original_file": "Radio_Orhei_0361.html"
    }
  },
  {
    "title": "Localnici din Susleni,Orhei, sancționați pentru transportarea ghioceilor",
    "content": "Ghiocei în valoare de 20 400 de lei au fost depistați într-un microbuz Mersedes Sprinter, oprit astăzi în trafic și supus controlului de către angajații Poliției din Orhei și ai Inspetcoratului pentru Protecția Mediului.\n\nÎn poza atașată comunicatului privind acest caz, se văd sacoșe cu buchețele de flori pentru care, susțin oamenii legii, transportatorul nu deținea actele necesare.\n\nDrept urmare, trei persoane din satul Susleni au fost sancționate pentru prejudicierea mediului.\n\nÎn R. Moldova comercializarea ghioceilor este strict interzisă, aceste plante fiind incluse în Cartea Roșie.\n\nPotrivit legislației, cei care cresc ghiocei sau alte plante de primăvară în condiții de casă în scopuri comerciale trebuie să dispună de un act permisiv eliberat de autoritatea publică locală.",
    "metadata": {
      "original_file": "Radio_Orhei_0224.html"
    }
  },
  {
    "title": "Consilierii și primarii aleși pe listele Partidului Șor vor deveni independenți. Formațiunea a fost declarată neconstituțională",
    "content": "Curtea Constituțională a declarant neconstituțional Partidul Șor. Potrivit deciziei luate de magistrați Reprezentanţii şi membrii partidului politic Şor, care la data pronunţării hotărârii exercită mandate reprezentative în organele autorităţilor administrativ – teritoriale de diferite niveluri, vor continua să-şi exercite mandatele ca aleşi independenţi. Același lucru se va întâmpla cu deputații din parlament. Listele candidaţilor supleanţi pe listele partidului Şor, validate anterior, se declară nule. \n\n Ministerul Justiţiei va desemna o comisie de lichidare a Partidului politic Şor, care va întreprinde toate măsurile necesare pentru lichidarea şi radierea acestui partid din registrul de stat al persoanelor juridice. \n\n Amintim că exact 7 ani în urmă, la în cadrul ședinței Consiliului mișcării „Ravnopravie” din 19 iunie 2016, Ilan Șor a fost ales președinte al partidului, iar în 3 octombrie 2016, acesta și-a schimbat denumirea în Partidul Șor. În urma alegerilor locale din anul 2019, Partidul Șor a ajuns să controleze Consiliul Raional Orhei și majoritatea primăriilor din raionul Orhei. În alegerile parlamentare din 2019 și 2021, ȘOR a devenit partid parlamentar.",
    "metadata": {
      "original_file": "Radio_Orhei_0377.html"
    }
  },
  {
    "title": "Reducere de zeci de milioane de lei a capitalului social al ÎM Complexul Sportiv Raional Orhei",
    "content": "În Monitorul Oficial de vineri, 28 aprilie, a fost publicat anunțul prin care Întreprinderea Municipală ”Complexul Sportiv Raional Orhei” își reduce capitalul social de aproape 26,4 milioane de lei la doar 5 mii de lei. Potrivit anunțului, creanțele creditorilor vor putea fi depuse timp de 2 luni la adresa juridică a întreprinderii. \n\n Decizia de reducere a capitalului social a fost luată de consilierii raionali din Orhei în ședința din 7 aprilie curent . Consiliul Raional Orhei este fondatorul ÎM Complexul Sportiv Raional Orhei. \n\n Amintim că pe de altă parte în 2022 și 2021 prin câteva decizii Consiliul Raional Orhei a majorat capitalul social al întreprinderii cu cca 900 mii lei, alocând b ani din bugetul raional în acest sens. \n\n ÎM Complexul Sportiv Raional Orhei, este condus din primăvara trecută de Avelin Tabarcea, fost consilier raional și actual consilier municipal din partea Partidului Șor. \n\n Tabarcea cumulează funcția de manager al acestei întreprinderi cu cea de director al Centrului Raional de Cultură ”Andrei Suruceanu”, dar și de administrator al SRL Media Forum, fondatoarea postului de radio Radio Orhei FM. \n\n Numele lui Avelin Tabarcea f igurează într-o listă a Comisiei Naționale a Pieței Financiare, care a fost făcută publică în decembrie t recut, prin care instituțiilor bancare li se cere să se abțină de la executarea tranzacțiilor bancare, inclusiv achitarea devidendelor, pe un termen de 5 zile de la solicitarea celor vizați în listă.",
    "metadata": {
      "original_file": "Radio_Orhei_0398.html"
    }
  },
  {
    "title": "O funcționară din cadrul Primăriei Orhei a fost reținută de oamenii legii",
    "content": "Ofițerii de investigație ai Inspectoratului Național de Investigații de comun cu procurorii PCCOCS anunță reținerea unei funcționare a primăriei Orheiului , după o captură totală de peste 600.000 lei, în seara de vineri, anunță un comunicat plasat pe site-ul Poliției Republicii Moldova .\n\n„Sacoșă neagră cu peste 600.000 lei în plicuri”\n\nAceasta are vârsta de peste 30 de ani. Funcționara și biroul acesteia au fost supuse percheziționării cu sprijinul angajaților „Fulger,” urmare a informațiilor operative potrivit căreia membrii unui partid ar fi urmat să repartizeze sume mari de bani, de proveniență dubioasă. Astfel, în safeul din birou a fost ridicată o sacoșă neagră cu peste 600.000 lei în plicuri (cu a câte 20.000-50.000 lei/plic). Totodată, dintr-unul din dulapurile biroului au fost ridicate și liste cu simpatizanți ai unui actual și ai unui fost partid, precum și înscrisuri de ciornă și telefonul funcționarei, care vor fi supuse cercetărilor. \n\n În imaginile video, inserate în comunicatul citat, sunt arătate două publicații cu simbolica Partidului Șor , care a fost scos, la începutul verii trecute, în afara legii, și poze ale oligarhului fugar Ilan Șor.\n\nOamenii legii continuă investigațiile. În privința angajatei Primăriei, care este suspectată de implicare în activitate criminală organizată, dar la moent beneficiază de prezumția nevinovăției, se va solicita arest preventiv pentru 30 de zile.",
    "metadata": {
      "original_file": "Radio_Orhei_0232.html"
    }
  },
  {
    "title": "Cetățeanul de onoare al Orheului – Șor și cetățeanul de onoare al Zahoreniului – Plahotniuc au fost sancționați și de Marea Britanie",
    "content": "Oligarhii fugari Vladimir Plahotniuc și Ilan Șor, care se ascund de justiția moldovenească, au fost sancționați de guvernul Marii Britanii în baza unui regulament anticorupție.\n\nPotrivit unui comunicat al ambasadei britanice la Chișinău, activele deținute de Plahotniuc și Șor în Marea Britanie sau în oricare dintre teritoriile acesteia de peste mări, cum ar fi Insulele Virgine Britanice sau Insulele Cayman, vor fi înghețate. De asemenea, cei doi nu vor putea intra în Marea Britanie, iar cetățenilor acestei țări li se interzice să facă orice tip de tranzacții economice cu ei.\n\n„Astăzi, de Ziua Mondială Anticorupție, aceste sancțiuni oferă dovezi suplimentare ale angajamentului nostru de a combate corupția la nivel înalt în toate părțile lumii. Este, de asemenea, dovada angajamentului nostru continuu de a transforma Regatul Unit într-un teritoriu ostil pentru finanțe ilicite”, se arată în comunicatul ambasadeim scrie Europa Liberă. \n\n \n\n Ilan Șor a devenit cetățean de onoare al municipiului Orhei în noiembrie 2021, iar Vlad Plahotniuc – cetățean de onoare al satului Zahoreni, în decembrie 2017. \n\n \n\n Recent Primăria Orhei a refuzat să examineze propunerea privind retragerea lui Ilan Șor titlului de ”cetățean de onoare”",
    "metadata": {
      "original_file": "Radio_Orhei_0459.html"
    }
  },
  {
    "title": "Astăzi se împlinesc 175 de ani de la nașterea Mihai Eminescu. Ce se organizează la Orhei",
    "content": "Astăzi se împlinesc 175 de ani de la nașterea lui Mihai Eminescu, una din cele mai proeminente figuri ai literaturii române, prilej cu care anul 2025 a fost declarant Anul Eminescu în Republica Moldova și România. Tradițional în localități azi au loc manifestații prilejuite acestui eveniment, ziuua de azi fiind și Ziua Culturii Naționale în cele două state. Pentru ziua de azi este preconizată o ședință comună a Academiilor de Științe de la Chișinău și București, tot azi la Chișinău vor fi decernate premiile în domeniul Culturii. \n\n În contextul omagierii ilustrului scriitor și jurnalist la Orhei sunt preconizate mai multe evenimente. \n\n Astăzi la Muzeul de Istorie și Etnografie Orhei este organizată o expoziție tematică „Al său nume o săl poarte secole din gură-n gură”, care va cuprinde și un recital de poezii. La BPR „A. Donici”,este organizată evocarea literară „Poetul nepereche”, iar în filialele bibliotecii din diferite cartiere ale municipiului sunt organizate diferite acțiuni prilejuite lui Mihai Eminescu. \n\n Pe data de 17 ianuarie la Biblioteca pentru Copii ”I.Creangă” din Orhei va avea loc prezentarea teatralizată a poemului „Luceafăru„ de Mihai Eminescu, iar la Orhei va fi marcată Ziua Națională a culturii, organizată cu participarea angajaților instituțiilor de cultură din localitățile raionului. Aceasta va cuprinde și un program artistic prezentat de colectivele artistice de la CRC ”A.Suruceanu”.",
    "metadata": {
      "original_file": "Radio_Orhei_0009.html"
    }
  },
  {
    "title": "Primara de Susleni a fost recunoscută vinovată de prima instanță pentru că a tamponat o copilă, dar a fost și amnistiată",
    "content": "Zilele trecute, Judecătoria Orhei a pronunțat sentința în cazul primarei de Susleni, care în iunie 2021 a tamponat o fată de 9 ani la ieșirea din orașul Șoldănești. \n\n Potrivit documentului publicat pe site-ul instanțelor judecătoreșt i, magistratul care a examinat cazul a condamnat-o la o amendă de 30 de mii de lei și a eliberat-o de răspundere penală în temeiul legii privind amnistia din 24 decembrie 2021, acest lucru fiind cerut de acuzatorul de stat. \n\n Pe de altă parte, Svetlana Sochircă și-a susținut nevinovăția, iar avocatul acesteia a insistat asupra pronunțării unei sentințe de achitare a inculpatei Sochirca Svetlana din motiv că fapta acesteia nu întrunește elementele infracțiunii. \n\n În apărarea sa, primara de Susleni, între altele, a declarat potrivit sentinței că copilul a ieșit din autocarul care era stopat neregulamentar și că în perioada producerii accidentului, nu a folosit telefonul, posibil să o fi telefonat cineva și de la mașină să se fi răspuns automat. \n\n Pe de altă parte, instanța a apreciat critic versiunea invocată de inculpata Svetlana Sochirca, precum că a condus mijlocul de transport și a circulat regulamentar, nu a încălcat prevederile Regulamentului Circulației Rutiere, or probele cercetate indică contrariul. Instanța a găsit \n\n relevantă și informația privind convorbirile telefonice ale cartelei SIM În perioada orelor din preajma orei producerii accidentului, au fost efectuate 3 apeluri telefonice, ceea ce putea constitui o circumstanță care a generat starea de neatenție a inculpatei. \n\n Totodată, instanța a acordat drept despăgubiri 100 mii lei cu titlu moral și peste 28 mii lei cu titlu de prejudiciu material. \n\n Sentința adoptată este cu drept de apel la Curtea de Apel Chișinău, în termen de 15 zile.",
    "metadata": {
      "original_file": "Radio_Orhei_0320.html"
    }
  },
  {
    "title": "Apetitul SCL Orhei pentru carburanți și lubrifianți a crescut cu cca 1,3 milioane de lei pentru 2024",
    "content": "Majoritatea din Consiliul Municipal Orhei dominată de aleșii locali ai partidelor afiliate lui Ilan Șor a aprobat cererea Întreprinderii Municipale Serviicii Comunal-Locative Orhei privind achiziționarea produselor petroliere pentru anul 2024. Potriviit deciziei publicate în Registrul de Stat al Actelor Locale , ÎM SCL Orhei va putea procura pentru anul 2024 carburanți și lubrifianți în sumă de 7,1 milioane lei.\n\nCifra este în creștere cu cca 1,3 milioane lei față de anul 2023 . Cea mai mare creștere se înregistrează la capitolul motorină Euro 5, de la 3,9 milioane lei în 2023 la 4,8 milioane lei pentru anul 2024. \n\n Decizia nu conține vreo explicație pe marginea diferenței semnificative între necesitatea SCL Orhei în carburanți pentru anul curent și anul viitor. Totodată prețul indicat al motorinei care se estimează a fi procurată este unul de 24 lei per litru, adică cu aproape 4 lei mai scump decât tariful stabilit de ANRE pentru motorină în perioada de 16-18.12.2023.\n\n\n\n De menționat că în prezent legislația nu obligă întreprinderile municipale să achiziționeze bunurile și serviciile printr-o procedură transparentă de achiziții publice pe mtender.gov.md \n\n ÎM SCL Orhei desfășoară acizițiile în baza unui regulament aprobat de Consiliul Municipal Orhei.\n\n\n\n Acesta a fost aprobat în primăvara anului 2021 , iar înaintea aprobării reprezentantul AO Eurodemos-plus a înaintat mai multe propruneri pe marginea regulamentului, inclusiv ca achizițiile să se desfășoare prin sistemuul mtender.gov.md. Totuși majoritatea din Consiliul Municipal nu a ținut cont de aceste propuneri și a aprobat regulamentul în ședința ce s-a desfășurat chiar în ultima zi destinată consultărilor publice pe acest subiect.",
    "metadata": {
      "original_file": "Radio_Orhei_0265.html"
    }
  },
  {
    "title": "Inițiativa ”gratuită” a lui Șor din perioada pandemiei, plătită cu bani publici 3 ani mai târziu",
    "content": "Consiliul Raional Orhei a alocat câteva zeci de mii lei pentru o inițiativă a lui Ilan Șor, care a fost anunțată drept ”gratuită” în perioada pandemiei Covid-19. Mai exact, potrivit unei decizii aprobate pe 3 martie și publicate pe 9 martie în Registrul de Stat al Actelor Locale , din bugetul raional către bugetul primăriei Orhei vor fi transferate 38,8 mii lei. Banii vor fi transferați pentru a acoperi venitul ratat al Întreprinderii Municipale Hotelul ”Codru”, care este condus de un exponent al Partidului Șor, din perioada prestării serviciilor pentru personalul medical a Spitalului din Orhei ( lunile aprilie-mai). \n\n Amintim că acum trei ani la începutul lunii aprilie 2020, televiziunile și radio-ul afiliat lui Ilan Șor au anunțat despre faptul că la inițiativa acestuia lucrătorii medicali de la Spitalul Raional Orhei, care luptă în prima linie pentru sănătatea pacienților infectați cu noul coronavirus, sunt cazați gratuit la un hotel din orașul Orhei.",
    "metadata": {
      "original_file": "Radio_Orhei_0422.html"
    }
  },
  {
    "title": "Votul în raionul Orhei: mai bine ca la localele de anul trecut, mai rău ca în primul tur al prezidențialelor din 2020 și în parlamentarele din 2021",
    "content": "La închiderea secțiilor de vot în raionul Orhei votaseră 44361 alegători potrivit datelor CEC. Prezența este mai buna ca în alegerile locale din noiembrie trecut, când l-a urne s-au prezentat aproape 42,1 mii alegători. \n\n Rata de participare este însă mai proastă comparativ cu primul tur al alegerilor prezidențiale din 2020 și alegerile parlamentare anticipate din 2021. Atunci la urnele de vot în raionul Orhei s-au prezentat peste 45 mii alegători, peste 46,6 mii alegători. \n\n Totuși comparativ cu primul tur al alegerilor prezidențiale din 2016, cifra orheienilor care au ieșit azi la vot este ceva mai mare. În 2016 în raionul Orhei la urnele de vot s-au prezentat 43153 de votanți, în condițiile în care alegătorii din orașul Orhei au fost intimidați de reprezentanții Partidului Șor de a se prezenta la urne. În turul doi al alegerilor prezidențiale din 2016, la urnele de vot în raionul Orhei au ieșit 49039 de alegători. \n\n Numărul votanților de azi, este în scădere comparativ cu datele primului scrutin mediatizat și monitorizat de Radio Orhei în istoria sa – alegerile locale din anul 2007. Acum 17 ani, în raionul Orhei la urnele de vot s-au prezentat 47436 de alegători.",
    "metadata": {
      "original_file": "Radio_Orhei_0072.html"
    }
  },
  {
    "title": "Autoritățile din Orhei vor să încheie acorduri de cooperare cu Promsvyazbank aflată pe lista sancțiunilor americane și ONG-ul rusesc ”Eurasia”",
    "content": "Primăria Orhei vrea să încheie acorduri de cooperare cu banca rusească ”Promsvyazbank” și ONG-ul rusesc ”Eurasia”. Asta rezultă dintr-un proiect de decizie publicat la rubrica ”proiecte de documente” a Primăriei Orhei, pe data de 24 iunie. Documentul ar putea fi examinat deja în ședința de joi, 27 iunie a Consiliului Municipal Orhei, proiectul fiind expediat consilierilor cu adnotarea ”suplimentar”, acesta nefigurând pe ordinea de zi a ședinței din dispoziția de convocare. \n\n Textele proiectelor celor două acorduri nu sunt publicate pe site-ul Primăriei Orhei, dar au fost oferite de unul din consilieri.\n\n\n\n Promsvyazbank se află pe lista sancțiunilor impuse de SUA Rusiei încă din 22 februarie 2022, anunțate cu 2 zile înainte de invazia la scară largă a Ucrainei de către Rusia. \n\n În mai Europa Liberă Moldova scria că fosta contabilă a Primăriei Orhei, care a fost consilieră municipală și raională din partea Partidului Șor, Nelli Parutenco asistă logistic deputata rusă Aliona Arșinova la transportarea tinerilor din Republica Moldova în Federația Rusă. \n\n Fugită la Moscova în 2022, pentru a se o ascunde de o anchetă despre presupusa finanțare ilegală a fostului Partid Șor, Parutenco este astăzi directoarea „Evraziei”.În luna mai, „Evrazia” a dus în excursie la Moscova zeci de tineri din Chișinău, Bălți și Comrat.",
    "metadata": {
      "original_file": "Radio_Orhei_0137.html"
    }
  },
  {
    "title": "Astăzi se împlinesc 175 de ani de la nașterea Mihai Eminescu. Ce se organizează la Orhei",
    "content": "Astăzi se împlinesc 175 de ani de la nașterea lui Mihai Eminescu, una din cele mai proeminente figuri ai literaturii române, prilej cu care anul 2025 a fost declarant Anul Eminescu în Republica Moldova și România. Tradițional în localități azi au loc manifestații prilejuite acestui eveniment, ziuua de azi fiind și Ziua Culturii Naționale în cele două state. Pentru ziua de azi este preconizată o ședință comună a Academiilor de Științe de la Chișinău și București, tot azi la Chișinău vor fi decernate premiile în domeniul Culturii. \n\n În contextul omagierii ilustrului scriitor și jurnalist la Orhei sunt preconizate mai multe evenimente. \n\n Astăzi la Muzeul de Istorie și Etnografie Orhei este organizată o expoziție tematică „Al său nume o săl poarte secole din gură-n gură”, care va cuprinde și un recital de poezii. La BPR „A. Donici”,este organizată evocarea literară „Poetul nepereche”, iar în filialele bibliotecii din diferite cartiere ale municipiului sunt organizate diferite acțiuni prilejuite lui Mihai Eminescu. \n\n Pe data de 17 ianuarie la Biblioteca pentru Copii ”I.Creangă” din Orhei va avea loc prezentarea teatralizată a poemului „Luceafăru„ de Mihai Eminescu, iar la Orhei va fi marcată Ziua Națională a culturii, organizată cu participarea angajaților instituțiilor de cultură din localitățile raionului. Aceasta va cuprinde și un program artistic prezentat de colectivele artistice de la CRC ”A.Suruceanu”.",
    "metadata": {
      "original_file": "Radio_Orhei_0025.html"
    }
  },
  {
    "title": "Cazuri de intoxicație în raionul Orhei. Salvatorii îndeamnă la verificarea instalațiilor de încălzire",
    "content": "Săptămâna trecută în raionul Orhei au avut loc două cazuri de intoxicație cu monoxid de carbon, soldate cu patru victime, anunță un comunicat al Direcției Situații Excepționale Orhei. Potrivit sursei citate, primul caz a avut loc în noaptea de 9 noiembrie 2022 într-un apartament din or. Orhei, unde trei persoane printre care doi copii, au fost preluați de medici. Al doilea caz s-a produs în s. Piatra la data de 12 noiembrie. Aici victima este un minor de 11 ani, care a fost preluat de salvare în stare stabilă. \n\n În acest contex salvatorii recomandă ca înainte de utilizare a instalațiilor de încălzire fie pe gaze naturale, fie pe combustibil solid, să fie supuse unei verificări minuțioase. Totodată Vă îndemnăm să aerisiţi bine încăperile, iar pe timp de noapte asiguraţi-vă că focul din sobe este oprit, iar instalațiile pe gaze lucrează în regim normal. \n\n Nu au lipsit săptămâna precedentă nici incendiile de vegetație și gunoiște. Cetățenii continuă să încalce legislația prin care se interzic astfel de acțiuni și să-și pună viața și sănătatea în pericol. Astfel în cele patru raioane Orhei, Rezina, Telenești, Șoldănești au fost lichidare peste 15 focare de acest gen. \n\n Pompierii și Salvatorii vă îndeamnă să respectați regulile antiincendiare și aveți grijă de viața dumneavoastră și a apropiaților voști!",
    "metadata": {
      "original_file": "Radio_Orhei_0475.html"
    }
  },
  {
    "title": "Sala de sport a Liceului „Alexandru Donici” din Peresecina, Orhei, a fost renovată cu sprijinul american",
    "content": "Administrația Liceului „Alexandru Donici” din satul Peresecina, raionul Orhei, a sărbătorit la începutul săptămânii, alături de elevi și părinți, finalizarea unui proiect important pentru instituție. Realizat cu sprijin american, proiectul a prevăzut renovarea sălii de sport a liceului, inclusiv a încăperilor auxiliare, transmite MOLDPRES.\n\n„Ca urmare a proiectului, pereții cu tencuiala căzută, mirosul neplăcut, podeaua necorespunzătoare și sistemele de utilități vechi și ineficiente au rămas în trecut. Astăzi, aproape 800 de elevi ai liceului se bucură de calitate, lumină, culoare și confort, petrecând orele de sport cu multă bucurie și entuziasm”, estimează instituţia de învăţământ.\n\nMai mult decât atât, investiția făcută aduce și alte beneficii. În prezent, datorită condițiilor create, liceul poate găzdui competiții locale, cercuri de sport pentru copiii din comunitate, precum și cursuri de perfecționare pentru cadrele didactice din domeniu. De asemenea, sistemele de utilități renovate asigură liceului reduceri de costuri la consumul de energie termică, electricitate și apă, precizează sursa citată.\n\nProiectul a fost realizat cu sprijinul financiar al Agenției SUA pentru Dezvoltare Internațională (USAID), acordat prin intermediul programului Comunitatea Mea. Valoarea totală a proiectului a constituit 110 200 de dolari, inclusiv investiția USAID de 61 900 de dolari.\n\nComunitatea Mea este programul emblematic al Agenției Statelor Unite pentru Dezvoltare Internațională (USAID) în domeniul guvernării locale, implementat în Republica Moldova de organizația internațională IREX. Programul are menirea de a acorda suport autorităților publice locale în a deveni mai eficiente, transparente și responsabile față de cetățeni. În prezent, Programul Comunitatea Mea colaborează cu 123 de primării și localități din întreaga țară, care beneficiază de instruiri și asistență tehnică pentru îmbunătățirea serviciilor publice locale, implicarea cetățenilor în guvernarea locală și implementarea instrumentelor de creștere a veniturilor locale.",
    "metadata": {
      "original_file": "Radio_Orhei_0160.html"
    }
  },
  {
    "title": "Comunicat DSE Orhei: salvatorii din Orhei și Telenești au fost solicitați pentru extragerea cadavrelor din bazine acvatice",
    "content": "În dimineața zilei de 29.12.2023, pompierii din Telenești au intervenit pentru lichidarea unui incendiu în sectorul locativ, unde din interiorul casei de locuit a fost depistat corpul carbonizat al proprietarului în vârstă de 65 de ani.\n\nCauzele probabilă de producere a incendiului ar fi imprudența în timpul fumatului.\n\nLa data de 27.12.2023 aproape în acelaşi timp salvatorii din Orhei și Telenești au fost solicitați pentru extragerea cadavrelor din bazine acvatice. În primul caz pompierii au fost solicitaţi de către poliție pentru a extrage la mal cadavrul unei femei dintr-un lac din satul Ivancea, iar cei din Telenești au extras dintr-un iaz cadavrul unui bărbat. Ambele cazuri sunt cercetate de către organele de drept.\n\nNu au lipsit în această perioadă și incendiile de vegetație și gunoiști, pompierii intervenind la lichidarea focarelor de ardere în satele Ivancea, Vatici, Susleni.\n\nUn incendiu a avut loc în prima zi din an în satul Mitoc, r-ul Orhei unde au ars circa 24 tone de fân depozitat în aer liber.\n\nPompierii și salvatorii îndeamnă în continuare cetățenii să respecte cu strictețe regulile de apărare împotriva incendiilor pentru a evita pierderi de vieți omenești și bunuri materiale.",
    "metadata": {
      "original_file": "Radio_Orhei_0249.html"
    }
  },
  {
    "title": "Ziua Națională a României a fost marcată la Orhei VIDEO",
    "content": "În seara zilei de 1 decembrie, zeci de orheieni au participat la festivitatea organizată cu prilejul Zilei Naționale a României. Evenimentul a inclus un Te Deum la biserica românească ”Sfântul Vasile de la Poiana Mărului”, urmat de un marș spre centrul municipiului unde au evoluat mai mulți elevi ai liceelor din Orhei.",
    "metadata": {
      "original_file": "Radio_Orhei_0463.html"
    }
  },
  {
    "title": "Disonanțe: Shor atacă Uniunea Europeană și trage spre Uniunea Euroasiatică, iar ”echipa sa„ se pregăteșe să valorifice un grant din partea UE",
    "content": "Autoritățile din Orhei urmează să valorifice un grant de 30 mii de euro în cadrul programului ”EU4Culture” finanțat de Uniunea Europeană. Potrivit unui proiect de decizie , afișat pe site-ul Primăriei Orhei este vorba de acceptarea unei finanțări nerambursabile, iar Centrul de Dezvoltare Locală și Regională Orhei va fi desemnat în calitate de instituție responsabilă de implementarea proiectului cultural. \n\n Decizia urmează a fi semnată de mai mulți specialiști și conducerea Primăriei Orhei, care generic în comunicatele plasate pe site-ul instituției sunt numiți ”echipa lui Ilan Șor”. \n\n Pe de altă parte însuși Shor, în ieșirile sale publice pe rețelele de socializare a criticat constant Uniunea Europeană și se pronunță pentru aderarea la Uniunea Euroasiatică, dominate de Rusia. Acesta a fost trecut și pe lista de sancțiuni a UE",
    "metadata": {
      "original_file": "Radio_Orhei_0199.html"
    }
  },
  {
    "title": "Unde vor avea loc deconectări programate de curent electric în raionul Orhei",
    "content": "În mai multe localități din raionul Orhei vor avea loc deconectări programate de curent electric. Potrivit Premier Energy, joi, 2 ianuarie vor avea loc deconectări: \n\n s. Jora de Mijloc, s. Jora de Sus: str. Jora de Sus 9007 parțial, în intervalul de timp între 09:30-16:30 pentru lucrări de reparație a echipamentului electric \n\n s. Mîrzaci: str. Mîrzaci 110, s. Mîrzeşti parțial, în intervalul de timp între 09:30-16:30 pentru lucrări de defrișare şi tăiere a crengilor.\n\n\n\n Pentru ziua de vineri, 3 ianuarie se preconizează deconectări în următoarele localități: \n\n s. Pohorniceni parțial, în intervalul de timp între 11:30-13:30 pentru lucrări de deconectare/conectare/schimbare a branșamentului\n\ns. Bolohan parțial, în intervalul de timp între 09:30-16:30 pentru lucrări de reparaţie a echipamentului electric\n\ns. Brăneşti: str. Brăneşti 446, s. Ivancea parțial, în intervalul de timp între 09:30-16:30 pentru lucrări de reparaţie a echipamentului electric\n\ns. Mîrzaci: str. Mîrzaci 110, s. Mîrzeşti parțial, în intervalul de timp între 09:30-16:30 pentru lucrări de defrișare şi tăiere a crengilor\n\ns. Peresecina: str. Alexandru Donici, Alexandru Plămădeală, Fîntînilor, Tcacenco, Tineretului, Peresecina, Ştefan cel Mare şi Sfînt parțial, în intervalul de timp între 09:30-10:30 pentru lucrări de deconectare/conectare/schimbare a branșamentului\n\ns. Andreevca parțial, în intervalul de timp între 14:30-16:00 pentru lucrări de deconectare/conectare/schimbare a branșamentului",
    "metadata": {
      "original_file": "Radio_Orhei_0033.html"
    }
  },
  {
    "title": "Trei foști pretendenți la fotoliul de primar al Orheiului prezenți la lansarea blocului electoral al lui Shor, la Moscova",
    "content": "Duminică la un hotel luxos din Moscova a avut loc lansarea blocului electoral ”Pobeda” care va fi condus de deputatul fugar, implicat în furtul miliardului – Ilan Shor. \n\n La eveniment au participat mai mulți politicieni inclusiv cei care au avut tangență cu Orheiul. Astfel în imaginile de la eveniment apar fostul primar de Orhei și pretendent la fotiliul de primar, Pavel Verejanu, fostul candidat la primăria Orheiului și reprezentantul autorităților municipale în instanțele judecătorești, avocatul Vadim Banaru, deputata și fosta viceprimara de Orhei, Reghina Apostolova, dar și fiica acesteia, fosta vicepreședinta a raionului Orhei responsabilă de domeniul educației, Irina Bogaciuc. \n\n La eveniment a fost prezent și fostul viceprimar responsabil de domeniul economic al Orheiului, Alexei Lungu, pretendent și el la fotoliul de primar în alegerile locale din toamna anului trecut. \n\n În cadrul lansării blocului Shor a adus mulțumiri Moscovei pentru găzduirea evenimentului. El a spus că obiectivul noii sale inițiative este câștigarea puterii la alegerile prezidențiale de la toamnă. \n\n Evenimentul a fost criticat de mai mulți reprezentanți ai partidelor proeuropene de la Chișinău. \n\n Între alții liderul Partidului Coaliția pentru Unitate și Bunăstare, Igor Munteanu a scris pe pagina sa de facebook că Shor este rețeta ideală de mercenar, executant al celor mai radicale scenarii de subversiune, lipsit de emoții locale (familie, rude), care i-ar putea atenua deciziile autonome, motiv testat încă de Komintern. \n\n Fostul deputat al Platformei Demnitate și Adevăr, Alexandr Slusari a comentat că această grupare politico-criminală este gata să dea foc la țară, amintind că în 2021 Moldova era foarte aproape de a îngropa definitiv gruparea Șor, care cu mare greu a trecut în Parlament. Tot ce era necesar după alegeri parlamentare, având un val puternic de încredere a poporului, un guvern competent, reforma rapidă a justiției și interzicerea promptă a partidului respectiv",
    "metadata": {
      "original_file": "Radio_Orhei_0176.html"
    }
  },
  {
    "title": "Comunicat DSE Orhei: beneficiile compostului din frunze",
    "content": "Sfârșit de octombrie, copacii se dezgolesc, iar curțile și grădinile oamenilor se umple cu frunzele căzute. Majoritatea cetățenilor se grăbesc să le ardă, însă în timpul arderii frunzelor, în atmosferă se elimină substanțe toxice care prezintă pericol pentru sănătatea oamenilor, totodată această acțiune poate să-i coaste zeci de mii de lei, deoarece arderea vegetație și a resturilor vegetariene este pedepsită prin lege. Pentru a evita o pedeapsă contravențională, pompierii recomandă, ca frunzele să fie strânse și compostate. Având în vedere toate caracteristicile și elementele nutritive ce se găsesc în frunze, acestea sunt ideale pentru a produce un compost de calitate. Datorită materiei prime accesibile toamna, prepararea compostului din frunze este cea mai ieftină metodă de fertilizare a solului. Pompierii și salvatorii mizează pe responsabilitatea dumneavoastră. \n\n Săptămâna precedentă în Orhei, Rezina, Telenești și Șoldănești pompierii au lichidat 6 focare de vegetație uscată și gunoi. Totodată aceștia au avut intervenții de alt gen, cum ar fi: lichidarea incendiului produs într-o locomotivă în localitatea Rogojeni, Șoldănești; prevenirea unui incendiu în urma unui scurt circuit la un contor electric din or. Telenești; demontarea unui canal de evacuare a fumului dintr-o gospodărie din Orhei; înlăturarea consecințelor unui accident ce a avut loc pe traseul Orhei-Bălți, în apropierea localității Mândră, Telenești; incendiu în podul unei case din s. Verejeni, r-l Telenești, incendiu într-o casă din or. Șoldănești. \n\n Un comportament preventiv reduce situațiile de risc.",
    "metadata": {
      "original_file": "Radio_Orhei_0064.html"
    }
  },
  {
    "title": "CEC a constituit circumscripția electorală Orhei și consiliul electoral permanent al acesteia. Câți membri ar putea avea",
    "content": "Zilele trecute Comisia Electorală Centrală a aprobat două hotărâri prin care a constituit circumscripțiile electorale și consiliile electorale ale acestora. Potrivit documentelor aprobate în temeiul noului Cod Electoral, circumscripțiile electorale, inclusiv Orhei au un caracter permanent și coincide cu hotarul unităților administrative-teritoriale de nivelul al doilea , adică raioane, municipiile Chișinău și Bălți. La fel caracter permanent au consiliile electorale de circumscripție de nivelul al doilea. \n\n Potrivit art.35 din Codul Electoral Constituirea consiliilor electorale de circumscripție\n\n(1) Comisia Electorală Centrală constituie consiliile electorale de circumscripție de nivelul al doilea, care activează permanent, sunt formate dintr-un număr impar de membri, de cel puțin 7 și de cel mult 11 persoane.\n\n(2) În cazul alegerilor parlamentare, prezidențiale, al referendumurilor republicane și al alegerilor locale generale, componența nominală a consiliului electoral de circumscripție de nivelul al doilea se confirmă de către Comisia Electorală Centrală cu cel puțin 50 de zile înainte de ziua alegerilor.\n\n(3) În componența consiliului electoral de circumscripție de nivelul al doilea activează, cu statut permanent, președintele acestuia, care este numit în funcție conform Legii nr. 158/2008 cu privire la funcția publică și statutul funcționarului public. Pe durata exercitării atribuțiilor, președintelui consiliului electoral de circumscripție îi sunt aplicabile restricțiile prevăzute la art. 22 alin. (2) din prezentul cod.\n\n(4) Ceilalți membri ai consiliului electoral de circumscripție de nivelul al doilea sunt desemnați cu cel puțin 55 de zile înainte de ziua alegerilor, după cum urmează:\n\na) doi membri sunt desemnați de către judecătoria în a cărei rază teritorială se află consiliul electoral de circumscripție respectiv;\n\nb) doi membri sunt desemnați de către consiliul local de nivelul al doilea în a cărui rază teritorială se află consiliul electoral de circumscripție respectiv;\n\nc) câte un membru este desemnat de fiecare partid politic reprezentat în Parlament.\n\n(5) Pentru funcția de membru al consiliului electoral de orice nivel se desemnează persoane care au urmat cursuri de instruire în cadrul Centrului de instruire continuă în domeniul electoral și dețin certificate de calificare corespunzătoare valabile la data confirmării. Candidaturile pentru consiliile electorale de circumscripție de nivelul al doilea propuse de către judecătoriile și consiliile locale trebuie să aibă studii superioare juridice sau în domeniul administrației publice.\n\n(6) În cazul alegerilor și al referendumurilor locale, consiliile electorale de circumscripție de nivelul întâi se constituie de către consiliile electorale de circumscripție de nivelul al doilea sau, după caz, de Comisia Electorală Centrală. Consiliile electorale respective se constituie dintr-un număr impar de membri, de cel puțin 7 și de cel mult 11 persoane, cu minimum 40 de zile înainte de ziua scrutinului.\n\n(7) Pentru constituirea consiliilor electorale de circumscripție de nivelul întâi, cu cel puțin 45 de zile înainte de ziua alegerilor, candidaturile a 2 membri se propun de către consiliul local de nivelul întâi, iar în cazul în care lipsesc aceste propuneri, locurile rămase sunt completate de Comisia Electorală Centrală din numărul persoanelor incluse în Registrul funcționarilor electorali. Candidaturile celorlalți membri se propun de către partidele politice reprezentate în Parlament, câte unul de la fiecare partid politic. În măsura posibilităților, în componența consiliilor electorale de circumscripție se includ persoane cu studii juridice superioare sau în domeniul administrației publice.\n\n(8) În cazul în care partidele politice nu prezintă candidaturile lor în componența consiliului electoral de circumscripție cel târziu cu 5 zile înainte de expirarea termenului de constituire a acestuia, numărul necesar de candidaturi se completează de către consiliile locale. Dacă acestea nu prezintă candidaturi, precum și în cazul în care, după prezentarea candidaturilor de către toți subiecții cu acest drept, numărul acestora nu este suficient sau componența consiliului electoral de circumscripție constituie un număr par, locurile rămase sunt completate de Comisia Electorală Centrală din numărul persoanelor incluse în Registrul funcționarilor electorali.\n\n(9) În termen de 3 zile de la data confirmării componenței nominale a consiliului electoral de circumscripție de nivelul al doilea, membrii acestuia aleg din rândul lor secretarul consiliului respectiv. În același termen de la constituire, membrii consiliului electoral de circumscripție de nivelul întâi aleg din rândul lor președintele și secretarul consiliului respectiv. Rezultatele acestor alegeri se comunică imediat Comisiei Electorale Centrale și, după caz, consiliului electoral de circumscripție de nivelul al doilea corespunzător.\n\n(10) În perioada electorală, consiliul electoral de circumscripție adoptă hotărâri cu votul majorității absolute a membrilor.\n\n(11) Particularitățile de organizare și funcționare a consiliului electoral de circumscripție sunt stipulate în regulamentul de activitate al acestuia, aprobat prin hotărâre a Comisiei Electorale Centrale.\n\n(12) Pentru secțiile de votare din străinătate, Comisia Electorală Centrală va forma un consiliu electoral distinct, cu sediul în municipiul Chișinău, care va asigura organizarea proceselor electorale pentru secțiile de votare constituite peste hotare.\n\n(13) Pentru secțiile de votare pentru localitățile din stânga Nistrului, Comisia Electorală Centrală va forma un consiliu electoral distinct, cu sediul în municipiul Chișinău, care va asigura organizarea proceselor electorale pentru secțiile de votare constituite pentru localitățile din stângă Nistrului.\n\n(14) Consiliul electoral de circumscripție este asistat în perioada electorală de un aparat al cărui stat de personal se aprobă de Comisia Electorală Centrală la propunerea consiliului electoral de circumscripție.",
    "metadata": {
      "original_file": "Radio_Orhei_0434.html"
    }
  },
  {
    "title": "Comunicat DSE Orhei: peste 100 hectare de vegetație au fost distruse de incendii săptămâna trecută",
    "content": "În cursul săptămânii trecute mai multe terenuri din extravilanele localităților situate pe teritoriul celor patru raioane Orhei, Rezina, Telenești și Șoldănești au fost afectate de incendiile de vegetație care au devastat peste 100 de hectare. Această situație alarmantă nu numai că a pus în pericol viețile și bunurile oamenilor, dar are și un impact negativ asupra mediului înconjurător.\n\nAșa deci, în mun. Orhei la data de 17 și 18 iulie pompierii au intervenit pentru lichidarea incendiilor de vegetație de proporție în apropierea s.Seliște care a cuprins circa 20 ha și respectiv 5 ha. La data de 17 iulie în s.Peresecina pompierii din cadrul DSE mun.Orhei în comun cu PSPT Peresecina la fel au intervenit pentru localizarea unui incendiu de vegetație care punea în pericol construcțiile din apropiere.\n\nAsemenea incendii au fost localizate în mai multe localități cum ar fi: Jeloboc, Mitoc, Cucuruzeni, Pohorniceni,Bolohan,Ciocîlteni,Ivancea.\n\nÎn r. Telenești s-a intervenit la incendiile de vegetație în satele: Budăi, Bahu, Sărătenii Vechi.\n\nSalvatorii din Orhei au fost solicitați pentru a salva un bărbat care a rămas blocat pe o stâncă. Cazul a fost înregistrat pe 20 iulie 2024 la ora 15:25 în localitatea Butuceni. Potrivit informațiilor recepționate, bărbatul se urcase pe o stâncă după o dronă și a rămas blocat la o înălțime de 100 de metri. La fața locului, au intervenit salvatorii, care cu ajutorul echipamentului au coborât în siguranță bărbatul în vârstă de 42 de ani, care nu a avut nevoie de îngrijiri.\n\nLa data de 21 iulie, în apropierea s. Saharna r. Rezina a fost depistat și extras cadavrul unui bărbat în vârstă de 55 de ani, cazul este cercetat de către autorități iar circumstanțele producerii incidentului se stabilesc.\n\nÎn acest context, DSE mun. Orhei îndeamnă oamenii să fie responsabili și să respecte regulile de siguranță.\n\nScăldatul și jocul în apă a minorilor se permite doar în locuri amenajate cu stații de salvare. Aceștia trebuie să fi monitorizați permanent în timpul aflării pe malurile lacurilor și râurilor de către adulți;\n\nIntrarea în apă, mai ales pe timp de caniculă, după expunerea îndelungată la razele solare se interzice, întrucât poate să provoace consecințe fatale în urma șocului termic.\n\nAlcoolul și scăldatul sunt incompatibile. Astfel, intrarea în apă după consumul băuturilor alcoolice se interzice strict deoarece poate duce la înec.\n\nDe asemenea, oamenii trebuie să evite înotul pe timp de noapte, în perioada pentru care sunt prognozate condiții meteorologice nefavorabile și după zonele delimitate ale plajelor.\n\nNu se admite scăldatul și plonjatul în locurile neamenajate și cu relief necunoscut al albiei bazinului acvatic, precum și plonjatul în apă de pe bărci, poduri și dane.\n\nTotodată, se interzice deplasarea cu ambarcațiuni supraîncărcate, balansarea bărcilor și sărituri de pe un bord pe altul.",
    "metadata": {
      "original_file": "Radio_Orhei_0121.html"
    }
  },
  {
    "title": "Comunicat DSE Orhei:în urma incendiului o vârstnică a decedat la Tabăra, Orhei",
    "content": "Numărul incendiilor de vegetație și gunoiște este în creștere, astfel pe parcursul săptămânii precedente în cele patru raioane Orhei, Telenești, Șoldănești și Rezina, pompierii au lichidat cca 25 focare. Acest număr demonstrează că cetățenii ignoră în continuare normele de apărare împotriva incendiilor.\n\nCu părere de rău ca urmare a nerespectării regulilor antiincendiare se produc incendii, care provoacă victime omenești. La data de 28 februarie 2024, la orele 15:16 pompierii din Orhei au fost alarmați precum că în s. Tabăra, într-o casă a izbucnit un focar, iar în interior ar fi o persoană. Echipa de pompieri și salvatori ajunși la locul incendiului, operativ au lichidat incendiul, iar din casă a fost extras cadavrul unei femei de 73 ani. Ghinionul că în această localitate, în aceeași zi, la orele 03:20, s-a mai produs un incendiu în podul unei case. Aici victime nu au fost înregistrate. Pe parcursul zilei de 28 februarie 2024, angajații serviciului prevenție DSE mun. Orhei, au depistat mai multe încălcări în domeniul antiincendiar și pentru a evita producerea incendiilor în sectorul locativ, au avertizat mai mulți locuitor din s. Tabăra.\n\nAlte două familii s-au ales cu pagube materiale colosale în urma incendiilor produse în locuințele acestora. În seara de 29 februarie 2024, într-o casă din s. Cinșeuți, r-l Rezina, a izbucnit un foc, care a mistuit bunuri materiale pe o suprafață de 50 m 2 . Și la Șoldănești, pompierii au luptat cu flăcările, care au cuprins o locuință din s. Poiană. Cazul a avut loc în amiaza zilei de 03 martie. Circumstanțele producerii incendiilor urmează a fi stabilite de specialiști.\n\nPompierii și salvatorii îndeamnă în continuare cetățenii să respecte cu strictețe regulile de apărare împotriva incendiilor pentru a evita pierderi de vieți omenești și bunuri materiale.",
    "metadata": {
      "original_file": "Radio_Orhei_0208.html"
    }
  },
  {
    "title": "Tarife mai mici pentru orheieni la curentul electric, începând cu ziua de azi",
    "content": "De astăzi, orheienii vor achita mai puțin pentru energia electrică. Noile prețuri au intrat în vigoare, după ce deciziile respective, aprobate vineri de Agenția Națională pentru Reglementare în Energetică (ANRE), au fost publicate în Monitorul Oficial.\n\nPotrivit MOLDPRES , consumatorii casnici din raionul Orhei, care se situează în centrul țării vor achita 2 lei și 39 de bani pentru un kWh, cu 18 bani mai puțin decât anterior.\n\nUltima modificare a tarifelor la energia electrică a fost făcută la începutul lunii iulie curent, atunci când prețurile au scăzut cu 38 – 42 de bani per kWh.",
    "metadata": {
      "original_file": "Radio_Orhei_0290.html"
    }
  },
  {
    "title": "Lichidarea incendiilor și salvarea unei pisici, se numără printre intervențiile angajaților DSE Orhei",
    "content": "În perioada rece a anului angajații DSE mun. Orhei desfășoară un șir de măsuri de prevenire pentru a evita diverse situații excepționale atât în sectorul locativ cât și în alt anturaj, anunță un comunicat al Direcției Situații Excepționale Orhei. \n\n Cu părere de rău nu toți cetățenii țin cont de regulile antiincendiare și ca urmare se produc incendii cu consecințe tragice. Săptămâna precedentă în cele patru unități ale Direcției SE mun. Orhei au parvenit 10 apeluri telefonice prin care s-a solicitat intervenția pompierilor. \n\n \n\n Primul apel a parvenit în seara de 20 septembrie curent, prin care se comunică că la o casă din s. Budăi, Orhei arde acoperișul. La fața locului s-a deplasat o echipă de intervenție, care operativ a stins focul, fără ai permite răspândirea pe suprafață mai mare. În același timp la Rezina s-a produs un incendiu la o construcție auxiliară dintr-o gospodărie din s. Sîrcova. Aici au ars 3 tone de fân și construcția a fost afectată. \n\n \n\n Cu o zi mai târziu, la Peresecina, într-o casă s-au incendiat bunurile în urma unei defecţiuni la o lanternă conectată la energia electrică. În aceiași zi, la orele 14:05, pompierii s-au deplasat pe stră V. Mahu din or. Orhei, unde într-o casă s-ar fi aprins aragazul. Din fericire focul nu s-a extins asupra altor bunuri. Și la Telenești pompierii au intervenit prompt la lichidarea unui incendiu dintr-o locuință. Cazul a avut loc în seara zilei de 25 septembrie. \n\n Celelalte intervenții de lichidare a focarelor au avut loc la incendiile de gunoiște și vegetație. \n\n \n\n La Orhei salvatorii au desfășurat două intervenții de salvare, pe parcursul săptămânii trecute. În primul caz salvatorii au salvat o pisică din canalul de ventilare a unui bloc cu 9 etaje din str. M. Sadoveanu. Astfel în dimineața zilei de 21 septembrie salvatorilor li s-a comunicat că locatarii blocului sunt deranjați de mieunatul unei pisică. Pisica a fost extrasă cu succes. O misiune de salvare a unei persoane s-a desfășurat în după amiaza zilei de 22 septembrie, la Peresecina. Aici salvatorii împreună cu pompierii SPS Peresecina au extras un bărbat de 69 ani dintr-o fântână cu apă la o adâncime de 17m. Bărbatul a fost preluat de medici pentru ai fi acordat ajutorul medical necesar.",
    "metadata": {
      "original_file": "Radio_Orhei_0506.html"
    }
  },
  {
    "title": "Ofițerii CNA au descins la Spitalul Raional Orhei într-un dosar de corupție sistemică",
    "content": "Șefa secției consultative și un medic narcolog din cadrul Spitalului Raional Orhei sunt cercetați în cel puțin 15 episoade de corupție sistemică, manifestată prin pretinderea și primirea mijloacelor financiare, comunică MOLDPRES .\n\nPotrivit CNA, astăzi birourile celor doi angajați ai Spitalului Raional Orhei au fost percheziționate în cadrul unui dosar pornit pe fapte de corupție.\n\nConform probelor acumulate, bănuiții ar fi intervenit, contra unor sume ilicite care variau între 800 și 1500 de lei, pentru a grăbi procesul de eliberare a adeverințelor medicale a conducătorilor de vehicule și candidaților pentru obținerea permisului de conducere, precum și altor tipuri de certificate medicale fără prezența fizică a solicitantului.\n\nAngajații Spitalului Raional Orhei au fost citați la sediul CNA pentru a fi recunoscuți și audiați în calitate de bănuiți în comiterea infracțiunii de corupere pasivă în circumstanțe agravante.",
    "metadata": {
      "original_file": "Radio_Orhei_0156.html"
    }
  },
  {
    "title": "În anul 2023, Consiliul Raional Orhei a redus numărul statelor de personal pentru cadrele didactice și nondidactice din instituțiile de învățământ",
    "content": "În anul curent numărul statelor de personal pentru cadrele didactice și non-didactice din instituțiile de învățământ primar, gimnazial și liceal din raionul Orhei a fost redus, comparativ cu anul 2022. \n\n Potrivit deciziei aprobate de consilierii raionali din Orhe i în anul curent se prevede un efectiv-limită de personal în instituțiile de învățământ de 1576,10 unități, dintre care 889 – cadre didactice și 676,20 cadre nondidactice. În anul 2022 aceste cifre erau de 1578,24, 905,59 și respectiv 672,75. \n\n În învățământul gimnazial se vor remunara anul curent 581,1 unități de funcții pentru cadre didactice și 445,5 de unități de funcții pentru cadre nondidactie, comparativ cu 578,82 și 446,7 din anul precedent. \n\n În învățământul liceal bugetul raionului Orhei pentru 2023 prevede finanțarea a 304,73 unități de funcții pentru cadre didactice și 205,2 unități de funcții pentru cadre nondidactice, comparativ cu 308,05 și 207,2 din anul 2022.",
    "metadata": {
      "original_file": "Radio_Orhei_0443.html"
    }
  },
  {
    "title": "La Susleni un șofer a decedat în urma stopului cardiac, iar mașina sa a intrat într-un copac",
    "content": "Astăzi, în jurul orei 09:00, poliția din Orhei a fost sesizată despre producerea unui accident rutier pe traseul G-68, la intrarea în satul Susleni, anunță un comunicat al poliției\n\nBărbatul de 57 de ani, aflat la volanul unui Volkswagen, a pierdut controlul mașinii și s-a tamponat într-un copac.\n\nMedicii au stabilit, preliminar, că decesul șoferului ar fi survenit în urma stop cardiac.\n\nInspectoratul de Poliție Orhei a inițiat o anchetă pentru a stabili toate circumstanțele care au dus la producerea accidentului.",
    "metadata": {
      "original_file": "Radio_Orhei_0013.html"
    }
  },
  {
    "title": "Un primar din raionul Orhei constatat cu încălcarea regimului juridic al conflictului de interese",
    "content": "Autoritatea Națională de Integritate a emis un act de constatare privind încălcarea regimului juridic al conflictului de interese pe numele lui Ion Stratulat, primar al comunei Crihana din raionul Orhei. \n\n Potrivit documentului publicat pe site-ul instituției б primarul a angajat-o pe mama sa în calitate de contabil-casier în primăria pe care o conduce. Acesta și-a angajat mama în septembrie 2022. \n\n Drept justificare pentru acțiunea sa Ion Stratulat a menționat că decizia de angajare a fost cauzată de lipsă de personal în localitățile rurale. Totodată acesta a susținut că nu a cunoscut că această acțiune va genera un conflict de interese. Pe de altă parte afirmațiile primarului sunt combătute de o declarare a conflictului de interese la ANI, atunci când în 2019 a declarat o situație similară în privința tatălui său, care activa în calitate de director al casei de cultură din Cucuruzenii de Sus, din componența comunei Crihana. \n\n Actul de constatare poate fi atacat în instanță. Ion Stratulat a devenit primar la Crihana în 2019, candidând din partea Partidului Șor.",
    "metadata": {
      "original_file": "Radio_Orhei_0382.html"
    }
  },
  {
    "title": "Întrebări fără răspuns clar despre cazul sutelor de mii de lei găsiți de oamenii legii în incinta Primăriei Orhei",
    "content": "Consiliul Municipal Orhei s-a întrunit în după-amiaza zilei de azi în ședință ordinară. În startul ședinței, atunci când s-a propus introducerea mai multor chestiuni suplimentare pe ordinea de zi, consilierul din partea fracțiunii ”Orheienilor”, Sergiu Aga a propus audierea primarei Tatiana Cociu la subiectul ridicării sutelor de mii de lei din clădirea Primăriei Orhei și reținerea unei angajare a acesteia. Consilierii din majoritatea partidului afiliat lui Ilan Shor, au refuzat să formalizeze propunerea sub forma unei decizii, aceasta rămânand a fi discutată la capitolul diverse. \n\n La finalul ședinței consilierul Sergiu Aga a reamintit despre solicitarea sa, solicitând detalii despre acest incident, accentuând că femeia reținută are și copii. Unicul răspuns la care s-a rezumat primara Tatiana Cociu a fost că există prezumția nevinovăției. \n\n Amintim că la sfârșitul săptămânii trecute oamenii legii au ridicat din incinta Primăriei Orhei o pungă cu peste 600 mii lei în plicuri, care ar fi destinați unui partid politic. Tot atunci a fost reținută o femeie, angajată a primăriei în biroul căreieia au fost depistați banii.",
    "metadata": {
      "original_file": "Radio_Orhei_0228.html"
    }
  },
  {
    "title": "Trei braconieri din Susleni cu o armă au fost depistați de angajații Inspectoratului pentru Protecția Mediului",
    "content": "În noaptea de 3 spre 4 septembrie, inspectorii de mediu din cadrul Direcției control resurse cinegetice și piscicole a Inspectoratului pentru Protecția Mediului au desfășurat o razie pentru a combate braconajul cinegetic în fondurile cinegetice ale raionului Orhei.\n\nÎn urma acțiunii, în extravilanul satului Susleni, a fost depistat și oprit un automobil de model Opel Zafira, care se deplasa haotic prin lanurile agricole și în apropierea fâșiilor forestiere.\n\nÎn vehicul se aflau trei bărbați, toți domiciliați în satul Susleni, raionul Orhei. Aceștia dețineau o armă de vânătoare scoasă din husă, montată, și încărcată cu două cartușe, gata de utilizare, fără a deține permis de port-armă.\n\nÎn plus, asupra lor au fost descoperite 28 de cartușe, încărcate cu glonț, alice de lup și alice de calibru 4/0.\n\nPe numele fiecărui suspect a fost deschisă o cauză contravențională conform articolului 128, alin. (2) din Codul Contravențional al Republicii Moldova. Arma de vânătoare și cele 28 de cartușe au fost ridicate și predate Inspectoratului de Poliție Orhei, unde vor fi păstrate ca probe.\n\nMaterialele cauzei contravenționale pentru unul dintre suspecți vor fi expediate instanței de judecată, unde se va decide aplicarea unei amenzi și confiscarea specială a armelor și muniției în folosul statului.\n\nCeilalți doi suspecți au fost sancționați fiecare cu o amendă de 3.000 lei.\n\nInspectoratul pentru Protecția Mediului continuă să monitorizeze activ fondurile cinegetice pentru a preveni și combate activitățile ilegale de braconaj, asigurându-se că legile sunt respectate și că resursele naturale ale țării sunt protejate. \n\n \n\n sursa: ipm.gov.md",
    "metadata": {
      "original_file": "Radio_Orhei_0101.html"
    }
  },
  {
    "title": "Un pacient a fost resuscitat cu succes de echipa asistenței medicale urgente Orhei",
    "content": "La data de 8 decembrie, la ora 23:41 Dispeceratul comun de urgență al IMSP CNAMUP a înregistrat o solicitare pentru transportarea medicală asistată de la IMSP Spitalul Raional Orhei către Spitalul Clinic Municipal „Sfânta Treime”, unui pacient în vârstă de 64 de ani, se spune într-un comunicat.\n\nLa ora 23:47, echipa SAMU Orhei a sosit la locul solicitării și a preluat de urgență pacientul cu dispnee și dureri precordiale violente. În timpul transportării, ora 00:27 la pacient a survenit un stop cardio-respirator. Prompt au fost inițiate măsuri de resuscitare cardio-respiratorie și cerebrală, soldate cu succes.\n\nDupă restabilirea parametrilor vitali, pacientul a fost transportat asistat cu monitorizare permanentă și a fost preluat de specialiștii din cadrul IMSP Spitalul Clinic Municipal „Sfânta Treime”.",
    "metadata": {
      "original_file": "Radio_Orhei_0044.html"
    }
  },
  {
    "title": "O consilieră raională și municipală de Orhei confirmată de CEC drept trezorieră a Partidului Șor pe durată determinată",
    "content": "Comisia Electorală Centrală a aprobat la începutul săptămânii o hotărâre prin care a confirmat-o pe Nelli Parutenco în calitate de persoană responsabilă de finanțe (trezorier) din partea Partidului Politic „Șor”, pe o durată determinată, pentru asigurarea prezentării raportului anual privind gestiunea financiară a partidului politic pentru anul 2022. \n\n Potrivit documentului publicat pe site-ul CEC, confirmarea pe perioada determinată este cauzată de faptul că la CEC nu au fost prezentate toate actele solicitate. Din acest motiv, persoana desemnată urmează a fi confirmată în calitate de trezorier pe o durată determinată, pentru asigurarea prezentării la Comisia Electorală Centrală a raportului anual privind gestiunea financiară a partidului politic pentru anul 2022. \n\n Nelli Parutenco, după alegerile locale din 2019 a devenit consilieră raională și municipală la Orhei, fiind președinta comisiilor financiare din cele două foruri. Anterior, după alegerile locale din 2015, când Ilan Șor a devenit primar de Orhei, Parutenco a ocupat funcția de contabil la Primăria Orhei. \n\n În vara anului trecut jurnalisul Alex Cozer a publicat o fotografie ce conținea numele a 7 suspecț i în dosarul ”Șor” ce au părăsit Republica Moldova în perioada 10-16 iulie 2022, iar printre acestea se număra și cel al Nellei Parutenco.",
    "metadata": {
      "original_file": "Radio_Orhei_0414.html"
    }
  },
  {
    "title": "Ambasadoarea Corina Călugăru a discutat cu Directorul Executiv al Agenției Internaționale pentru Energie, Fatih Birol",
    "content": "Provocările privind securitatea energetică în Republica Moldova, dar și cooperarea țării noastre cu Agenția Internațională pentru Energie (AIE) au fost discutate de către Ambasadoarea Corina Călugăru cu Directorul Executiv al AIE, Fatih Birol, anunță un comunicat al Ambasadei RM în Franța.\n\nAmbasadoarea Corina Călugăru a mulțumit pentru suportul oferit de către AIE prin intermediul analizelor și studiilor privind sectorul energetic în Republica Moldova, precum și recomandărilor de politici și reforme, realizate în cooperare cu partenerii europeni.\n\nOficialii au consemnat provocările de securitate energetică pentru țara noastră și necesitatea implementării unor soluții imediate în vederea depășirii crizei energetice și anticipării altor riscuri.\n\nDirectorul Executiv Fatih Birol a asigurat deschiderea AIE de a oferi suportul necesar în implementarea soluțiilor pentru depășirea provocărilor actuale, diversificarea resurselor energetice și atragerea proiectelor financiare și investiționale, dar și mobilizarea partenerilor internaționali în vederea contribuirii la reziliența țării noastre în acest sens.",
    "metadata": {
      "original_file": "Radio_Orhei_0394.html"
    }
  },
  {
    "title": "Doi muncitori au fost striviți de o remorcă în raionul Orhei",
    "content": "Poliția cercetează cauzele unui accident rutier care s-a produs acum câteva ore pe traseul Orhei-s.Bolohan, în urma căruia au decedat două persoane, anunță un comunicat al poliției.\n\nLa fața locului, polițiștii au stabilit preliminar că un bărbat de 46 de ani, conducând un tractor de model Lovol 904 cu remorcă, deplasându-se din direcția satului Baghea spre satul Bolohan și având în calitate de pasageri în remorcă doi bărbați de 34 și 38 de ani, din mers a căzut dispozitivul de cuplare a remorcii.\n\nÎn rezultat, remorca a derapat pe partea dreaptă a carosabilului, inversându-se, iar cei doi pasageri din cauza leziunilor primite – au decedat pe loc.\n\nVictimele activau în cadrul unei întreprinderi municipale de salubrizare.\n\nPe cazul dat a fost pornit un proces penal pentru stabilirea tuturor circumstanțelor.",
    "metadata": {
      "original_file": "Radio_Orhei_0117.html"
    }
  },
  {
    "title": "Cetățeanul de onoare al Orheiului, Ilan Șor a fost condamnat definitiv la 15 ani de închisoare",
    "content": "Mass media din capitală relatează că Curtea de Apel Chișinău l-a condamnat pe fostul primar de Orhei și actualul cetățean de onoare al Orheiului la 15 ani de închisoare. Acestea fac trimitere la o postare pe facebook a deputatei Olesea Stamate. Instanța ar mai fi dispus confiscarea a averii în valoare de 5 miliarde de lei în folosul statului. \n\n În anul 2017, Ilan Șor a fost condamnat de prima instanță la 7 ani şi 6 luni de închisoare pentru escrocherii de proporţii deosebit de mari şi spălare de bani, dar a fost lăsat în libertate până la pronunțarea unei sentințe definitive. \n\n După ce a ieșit din arest Șor a dus o activitate politică activă, care a culminat cu alegerea sa în funcția de deputat la alegerile parlamentare din februarie 2019. După pierderea puterii de către Partidul Democrat, condus de Vladimir Plahotniuc, Șor a părăsit țara. \n\n Din 2015 și până în prezent avocații lui Șor au pledat că clientul lor este nevinovat. \n\n Sentința de azi este definitivă, dar poate fi atacată la Curtea Supremă de Justiție.",
    "metadata": {
      "original_file": "Radio_Orhei_0402.html"
    }
  },
  {
    "title": "Trei supleanți ai unui partid afiliat lui Shor sunt imposibil de identificat pe teritoriul unei localități din raionul Orhei",
    "content": "Câțiva candidați supleanți pe lista Partidului ”RENAȘTERE” sunt imposibil de identificat pe teritoriul comunei Pelivan din raionul Orhei. Asta rezultă dintr-o hotărâre a Comisiei Electorale Centrale aprobate săptămâna trecută. Potrivit documentului, instituția a examinat ridicarea mandatului de consilier Gorbatovschii Lia-Gabriela aleasă pe lista Partidului Politic Partidul „RENAȘTERE”, în legătură cu absența fără motive întemeiate de la trei ședințe consecutive ale consiliului. Astfel, a devenit vacant un mandat de consilier atribuit concurentului electoral respectiv. \n\n Conform documentelor electorale pe care le deține Comisia Electorală Centrală, mandatul de consilier în Consiliul comunal Pelivan îi revine candidatului supleant Mahnițcaia Irina de pe lista Partidului Politic Partidul „RENAȘTERE”, confirmată prin hotărârea nr. 34 din 6 noiembrie 2023 a Consiliului electoral al circumscripției electorale comunale Pelivan nr. 25/22. La adoptarea hotărârii privind atribuirea mandatului, Comisia reține adeverințele Primăriei comunei Pelivan prin care se confirmă faptul imposibilității identificării pe teritoriul localității a candidaților supleanți Tulbure Vlada, Godoroja Bogdan și Goncear Ion de pe lista aceluiași partid.",
    "metadata": {
      "original_file": "Radio_Orhei_0052.html"
    }
  },
  {
    "title": "Curtea de Apel a respins acțiunea lui Sergiu Stanciu prin care se cerea anularea alegerilor din Orhei",
    "content": "Astăzi Curtea de Apel Chișinău a pronunțat decizia pe marginea acțiunii în care candidatul PAS la primăria Orhei cerea anularea alegerilor. Instanța a respins acțiunea lui Sergiu Stanciu. Acesta și-a întemeiat acțiunea pe mai multe probe din care ar rezulta utilizarea resurselor administrative și finanțarea ilegală a Partidului Forța Alternativă de Salvare a Moldovei. Pe de altă parte instanța a argumentat între altele că probele cu privire la eventuale încălcări invocate de reclamant, pot fi verificate în procesul de validare a rezultatelor alegerilor, motiv pentru care la moment instanța de apel nu poate excede obiectul acțiunii dedusă judecății. \n\n Candidata FASM Tatiana Cociu a învins la Orhei cu 62,5%, iar Sergiu Stanciu s-a plasat pe locul 2 cu 17%.",
    "metadata": {
      "original_file": "Radio_Orhei_0286.html"
    }
  },
  {
    "title": "Vineri va fi ales noul președinte al Consiliului Raional Orhei",
    "content": "Consiliul Raional Orhei a reușit să se întrunească în ședința de constituire. După ce din cauza absențelor consilierilor din cele două partide afiliate lui Ilan Șor, tentativele de convocare erau zădărnicite, astăzi grație prevederilor legale ședința a fost deliberativă. La ședință au participat 20 de consilieri din cei 35. \n\n Aleșii locali au votat pentru constituirea comisiilor de specialitate a Consiliului Raional, iar consilierul Sergiu Aga a anunțat constituirea unei fracțiuni – ”Orheienilor”, care este compusă dintr-un consilier al Voinței Poporului, un consilier ALDE, un consilier al Partidului Schimbării, doi consilieri PSRM și consilierul independent Iurie Lupacescu. \n\n Tot astăzi consilierul PAS, Victor Mătrăgună a anunțat că 19 consilieri PAS, PSRM, ALDE, Partidul Schimbării și Iurie Lupacescu au anunțat convocarea ședinței extraordinare a Consiliului Raional Orhei, pentru ziua de vineri, începând cu ora 10:00. Între alte chestiuni anunțate pentru ședință se numără și cea privind alegerea noului președinte al raionului Orhei.",
    "metadata": {
      "original_file": "Radio_Orhei_0269.html"
    }
  },
  {
    "title": "Comunicat DSE Orhei: săptămâna trecută salvatorii au fost implicați în lichidarea consecințelor intemperiei",
    "content": "Vijelia din noaptea de 11 iunie 2024 a provoocat ravagii în toate localitățile raionului Orhei. Astfel, din primele minute de la producerea acestui fenomen natural, cetățenii au solicitat ajutorul pompierilor și salvatorilor. Cele mai multe apeluri au fost la defrișarea arborilor căzuți, care au blocat drumuri de acces, au căzut peste acoperișurile caselor sau automobile. Două automobile au fost evacuate de către salvatori de sub acoperişul sălii sportive al LT ”Alecu Russo”., care a fost smuls de vântul puternic și aruncat pe strada Ștefan cel Mare, în momentul când se deplasau două unități de transport.\n\nLa data de 12 iunie 2024 defrișările arborilor căzuți au continuat la Orhei, iar la Telenești, în urma ploilor, salvatorii au pompat apa din 17 gospodării.\n\nÎn ziua de 13 iunie curent salvatorii au continuat lichidarea consecințelor vijelii din noaptea de 11.06.2024. În această zi pompierii din Șoldănești au fost alarmați despre un incendiu produs într-o gospodărie din s. Sîrcova. Aici pompierii au lichidat incendiul într-o odaie locuibilă.\n\nLa finele săptămânii pompierii din Orhei au prevenit un incendiu de amploare la o casă de locuit din s. Pelivan, la Rezina a fost stins un automobil în flăcări, iar la Șoldănești pompierii au lichidat un incendiu dintr-o locuință.\n\nTotodată săptămâna precedentă s-au desfășurat activități de prevenire a incidentelor pe apă la peste 30 bazine acvatice din cele patru raioane, fiind instruite sute de persoane cu regulile de comportament în timpul scăldatului.\n\nPompierii și salvatorii vă îndeamnă să manifestați un comportament preventiv pentru a evita situații de risc.",
    "metadata": {
      "original_file": "Radio_Orhei_0140.html"
    }
  },
  {
    "title": "Cine va fi șeful unei instituții publice din cadrul Primăriei Orhei cu buget secretizat",
    "content": "Consiliul Municipal Orhei a aprobat în ședința de săptămâna trecută candidatura lui Mihail Gandrabura în funcția de șef al Instituției Publice ”Centrul de Dezvoltare Locală și Regională din municipiul Orhei”. Potrivit D eciziei publicate în în Registrul de Stat al Actelor Locale , Mihail Gandrabura a fost numit în această funcție pe o perioadă de 3 ani, în scopul implementirii eficiente a Programului Național de dezvoltare a orașelor poli de creștere 2021-2027, aprobat prin Hotărârea Guvemului nr.916 din 16.12.2020. \n\n Salariul lui Mihail Gandrabura este ținut secret, nefiind făcut public în decizia respectivă, fiind făcut public într-o altă decizie adoptată săptămâna trecută , potrivit căreia salariul de bază va constitui 9500 lei. \n\n Este ținut secret și întregul buget oferit de Solidarity Fund PL în Moldova Primăriei Orhei pentru implementarea proiectului, contractul între cele două entități fiind aprobat printr-o decizie din 23.07.2021, documentul publicat în Registrul Actelor Locale și pe site-ul Primăriei Orhei fiind hașurat după termenul ”valoare”. \n\n Crearea instituției pe care o va conduce Mihail Gandrabura a fost aprobată printr-o decizie a Consiliului Municipal din 15 iulie curent , și va mai include încă două posturi de specialist principal. \n\n \n\n UPDATE: \n\n A doua zi după publicarea știrii pe adresa electronică a fost recepționat un mesaj din partea lui Mihail Gandrabura în care se spune că :”\n\nCeva din activitatea mea puteti vedea aici incepind cu minutul 20.41 \n\n https://www.youtube.com/watch?v=0bYjrKjdL0g&t=1292s\n\natasat aveti citeva materiale informative \n\n De asemenea detin si un brevet de inovatie bazat pe hidrogen \n\n https://register.epo.org/application?number=EP20020061&tab=main\n\nP.S. Despre activitatea de mai sus, si care poate confirma cele spuse de mine, poate sa va confirme colegul de breasla Ion Cernei, domnul jurnalist.Si da, mereu am fost si sunt apolitic, si candidatura mea pentr functia data nu a fost selectata pe criterii politice. Insist, NU DORESC LUSTRUIREA IMAGINII si VA ROG nu este necesar de publicat in baza acestor materiale a unui aticol nou. ”",
    "metadata": {
      "original_file": "Radio_Orhei_0510.html"
    }
  },
  {
    "title": "Viceprimarul responsabil de domeniul economic la Orhei vrea să demisioneze",
    "content": "Consiliul Municipal Orhei va examina în ședința sa extraordinară de vineri, 24 ianuarie proiectul de decizie privind eliberarea din funcția de viceprimar al municipiului Orhei. Potrivit proiectului de decizie, publicat astăzi pe site-ul primăriei este vorba de viceprimarul responsabil de domeniul economic, Sergiu Moraru. Acesta a depus azi cerere de demisie, care urmează să fie aprobată de aleșii locali. Sergiu Moraru, care ca și întreaga conducere a municipiului Orhei, nu este din Orhei, a fost numit în funcția actuală de majoritatea din CM Orhei dominată de consilierii afiliați lui Ilan Șor, la sfârșitul lunii mai a anului trecut.",
    "metadata": {
      "original_file": "Radio_Orhei_0005.html"
    }
  },
  {
    "title": "Cetățeanul de onoare al Orheiului – Șor, discută cu cetățeanul de onoare al Zahoreniului -Plahotniuc și are respect față de acesta",
    "content": "Deputatul fugar Ilan Șor susține că discută cu oligarhul fugar Vladimir Plahotniuc, iar ultima discuție între cei doi ar fi avut loc zilele trecute. Declarațiile au fost făcute în cadrul unei emisiuni la postul de televiziune Primul în Moldova. \n\n „Cu Vladimir Plahotniuc eu comunic. Am vorbit cu el chiar nu demult, cu câteva zile în urmă. Discutăm diferite lucruri. Despre dumnealui pot spune multe lucruri. Este clar că e un bun manager și organizator. Mai pot spune că pe vremea lui era cu mult mai bună decât acum. Am un respect față de Plahotniuc și consider că a făcut multe pentru oameni”, a spus Șor, potrivit replicamedia.md \n\n Ambii fugari sunt acuzați de constituire de grupări criminale și participare în furtul miliardului, avocații acestora resping acuzațiile. Recent cei doi au fost introduși pe lista persoanelor sancționate de SUA și Marea Britanie.",
    "metadata": {
      "original_file": "Radio_Orhei_0455.html"
    }
  },
  {
    "title": "O minoră din Orhei este dispărută de acasă de două luni",
    "content": "De două luni Poliția întreprinde măsuri de localizare a unei minore de 14 ani din municipiul Orhei.\n\nÎn acest context solicităm și suportul cetățenilor pentru găsirea fetei.\n\nAceasta a părăsit domiciliul la 27 decembrie curent și până la moment nu se cunoaște locul aflării acesteia.\n\nPersoanele care cunosc informații despre locul aflării acesteia sunt rugate să sune la .",
    "metadata": {
      "original_file": "Radio_Orhei_0212.html"
    }
  },
  {
    "title": "În instituțiile de învățământ din două localități ale raionului Orhei vor fi construite /renovate/reabilitate blocurile sanitare",
    "content": "Două primării din raionul Orhei se găsesc pe lista beneficiarilor proiectelor de îmbunătățire a condițiilor de igienă și sanitație în instituțiile de învățământ primar, gimnazial și liceal, propuse pentru finanțare din bugetul de stat în anul 2023 \n\n Potrivit proiectului de ordin comun elaborat de către Ministerul Educației și Cercetării și Ministerul Infrastructurii și Dezvoltării Regionale, este vorba de primăriile Mitoc și Pelivan. \n\n Potrivit documentului publicat pentru consultări publice pe site-ul particip.gov.md, valoarea fiecătui depășeșete o jumătate de milion de lei. \n\n La Mitoc, din bugetul de stat 2023 pentru realizarea proiectului vor fi alocate 578,9 mii lei, iar contribuția autorităților locale va fi de 30,4 mii lei. \n\n Pentru Pelivan din bugetul de stat pentru anul curent, vor fi alocate 528,9 mii lei, iar contribuția locală va fi de 27,8 mii lei. \n\n În total, potrivit proiectului ordinului vor fi construite /renovate/reabilitate blocurile sanitare ale instiituțiilor de învățământ, în 21 de localități din republică. \n\n Documentul va intra în vigoare după publicarea în Monitorul Oficial.",
    "metadata": {
      "original_file": "Radio_Orhei_0357.html"
    }
  },
  {
    "title": "CEC a refuzat înregistrarea grupului de inițiativă a administratorului Radio Orhei FM care vrea să ajungă președinte",
    "content": "CEC a respins cererea de înregistrare a grupului de inițiativă pentru susținerea candidatului la funcția de Președinte al Republicii Moldova, Avelin Tabarcea.Potrivit unui comunicat al instituției, decizia se bazează pe constatarea faptului că se atestă o legătură politică directă între pretendent și Partidul Politic „ȘANSA” membru a căruia este și a fost desemnat în calitate de candidat la alegerile locale generale din toamna anului 2023. De partea cealaltă Avelin Tabarcea în ședință a declarat că nu este membru de partid. Cu 6 voturi pentru, 2 voturi împotrivă și o abținere, cererea de înregistrare a fost respinsă. \n\n Reexaminarea cererii a fost dictată de hotărârea Curții de Apel Chișinău din 12 septembrie 2024, prin care autoritatea electorală a fost obligată să acționeze și să emită o hotărâre urmare a examinării cererii. \n\n Avelin Tabarcea este director al Centrului de Cultură „A. Suruceanu” din Orhei, administratorul Complexului Sportiv Raional Orhei, al SRL ”Media Forum”care gestionează Radio Orhei FM și al Asociației Obșești ” ORH-IDEE”.",
    "metadata": {
      "original_file": "Radio_Orhei_0091.html"
    }
  },
  {
    "title": "Comunicat DSE Orhei: un vârstnic s-a ales cu arsuri grave în urma supraîncălzirii lejancăi",
    "content": "Săptămâna precedentă pompierii și salvatori din cadrul Direcției Situații Eexccepționale mun. Orhei au fost suprasolicitați la lichidarea incendiilor, tractarea automobilelor și la salvarea animalelor. Așadar, în săptămâna de după Crăciunul pe stil vechi salvatorii din Orhei, Rezina, Telenești, Șoldănești au intervenit în 12 cazuri la tractarea unităților de transport, unde ca pasageri se aflau și copii.\n\nTotodată pe parcursul aceleiași perioade pompierii au lichidat 7 incendii în sectorul locativ. Astfel la data de 09 ianuarie 2024 în s. Mihalașa, r-l Telenești, în podul unei case a izbucnit un foc la coșul de fum. Pompierii au lichidat focarul și au demontat coșul de fum. Trei cazuri similare au avut loc la Orhei în s. Mitoc, Chipeșca, r-l Șoldănești și Chiștelnița, Telenești la data de 10 ianuarie, fără a fi înregistrate pagube considerabile. La data de 11 ianuarie, la miez de noapte, pompierii din Orhei au fost alertați precum că în s. Trebujeni arde o casă. La locul indicat pompierii au constat că flăcările cuprinsese două odăi a unei case, iar proprietarul a fost salvat de vecini. Pompierii au salvat 50 % din locuință și victime nu au fost înregistrate.\n\nUn bărbat de 70 ani a primit arsuri grave pe o suprafață a corpului de aproximativ 60%, după ce aşternuturile de pe lejancă au luat foc în urma supraîncălzirii acesteia. Cazul a avut loc în noaptea de 12 ianuarie în s. Cișmea. În urma incendiului au fost distruse bunurile din două odăi, tavanul și parțial acoperișul. Victima a fost transportată la spitalul raional Orhei.\n\nLa data de 13 ianuarie 2024, la Rezina, în s. Trifești într-o casă de locuit a generat un focar, care s-a răspândit în două odăi. Pompierii au salvat o mare parte din construcție, însă bunurile din cele două odăi au fost distruse total. În aceiași zi a fost evitat răspândirea unui incendiu într-o locuință din s. Chițcanii Vechi din Telenești. Aici focul a inițiat la coșul de fum, însă pompierii au stopat flăcările și au demontat ursoaica. În ziua următoare pompierii din Telenești s-au ciocnit cu aceeași situație la o casă din Negureni.\n\nLa data de 13 ianuarie în apropierea localității Sirota, Orhei, pe traseul național s-a produs un accident rutiere cu implicarea a trei automobile, soldat cu decesul unui bărbat și alte cinci persoane traumate. Salvatorii au întreprins acțiuni de descarcerare și au lichidat consecințele accidentului.\n\nLa Voroteț, r-l Orhei salvatorii au extras o pisică din adâncime în amiaza zilei de 13 ianuarie.\n\nPompierii și salvatorii îndeamnă în continuare cetățenii să respecte cu strictețe regulile de apărare împotriva incendiilor pentru a evita pierderi de vieți omenești și bunuri materiale.",
    "metadata": {
      "original_file": "Radio_Orhei_0245.html"
    }
  },
  {
    "title": "Prezența la vot în raionul Orhei este în scădere comparativ cu parlamentarele și localele trecute",
    "content": "Astăzi în cadrul alegerilor generale locale la urnele de vot în raionul Orhei s-au prezentat aproape 42,1 mii de alegători. Cifra este mai mica comparativ cu alegerile parlamentare din 2021 când la urne s-au prezentat 46.6 mii de alegători și în scădere față de alegerile locale din 2019, când în raionul Orhei au votat 47,4 mii de alegători. \n\n Scăderea este și mai simțitoare comparativ cu localele din 2015, când la urnele de vot au venit peste 52,9 mii de alegători. \n\n În municipiul Orhei azi au votat 11523 persoane.",
    "metadata": {
      "original_file": "Radio_Orhei_0300.html"
    }
  },
  {
    "title": "CNA a reținut un bărbat din Orhei, suspectat de pretinderea a 35 000 de euro în schimbul soluționării unui dosar penal",
    "content": "Ofițerii Direcției Generale Teritoriale Nord a CNA și procurorii oficiului Nord al Procuraturii Anticorupție au reținut, astăzi, un bărbat din Orhei, bănuit de trafic de influență. Potrivit materialelor cauzei, bănuitul ar fi pretins 35 000 de euro de la o persoană, cercetată penal pentru trafic de ființe umane, susținând că poate interveni în soluționarea dosarului acesteia.\n\nÎn urma investigațiilor operative și acțiunilor de urmărire penală s-a constatat că persoana cercetată pentru trafic de ființe umane ar fi apelat la un cunoscut, rugându-l să intervină pe lângă persoane publice din cadrul Procuraturii Orhei pentru a-l ajuta să scape de răspundere penală. La rândul său, intermediarul ar fi apelat la alte persoane, inclusiv un fost președinte de raion, care i-ar fi promis acestuia că pot influența soluționarea pozitivă a solicitării în schimbul unei sume de 35 000 de euro. Potrivit denunțătorului, suma a fost transmisă integral, fără însă ca dosarul în care era cercetat să fie soluționat.\n\nAstăzi, ofițerii DGT Nord și procurorii anticorupție au efectuat percheziții la doi bănuiți, de la fața locului fiind ridicate mai multe mijloace de probă, dar și bani în sumă de peste 170 000 de lei, originea cărora urmează a fi examinată. Unul dintre suspecți a fost escortat la DGT Nord a CNA, fiind reținut pentru 72 de ore.\n\nAncheta se desfășoară în cadrul a două cauze penale – pentru trafic de influență și cumpărare de influență.",
    "metadata": {
      "original_file": "Radio_Orhei_0479.html"
    }
  },
  {
    "title": "Poliția este în căutarea unei tinere din raionul Orhei care a dispărut",
    "content": "Poliția solicită sprijinul cetățenilor pentru a găsi o tânără de 19 ani, dintr-o localitate din Orhei, care a urcat într-un automobil, pe strada 31 august din Orhei la data de 12 aprilie, ora 21:00, și a plecat într-o direcție necunoscută.\n\nPână la moment locul aflării acesteia nu se cunoaște.\n\nPersoanele care dețin orice fel de informații despre tânăra din imagine sunt rugate să ne contacteze imediat la sau la numărul 078325001.\n\nOrice informație, chiar și cea aparent nesemnificativă, ne poate fi de ajutor.",
    "metadata": {
      "original_file": "Radio_Orhei_0183.html"
    }
  },
  {
    "title": "La Susleni un șofer a decedat în urma stopului cardiac, iar mașina sa a intrat într-un copac",
    "content": "Astăzi, în jurul orei 09:00, poliția din Orhei a fost sesizată despre producerea unui accident rutier pe traseul G-68, la intrarea în satul Susleni, anunță un comunicat al poliției\n\nBărbatul de 57 de ani, aflat la volanul unui Volkswagen, a pierdut controlul mașinii și s-a tamponat într-un copac.\n\nMedicii au stabilit, preliminar, că decesul șoferului ar fi survenit în urma stop cardiac.\n\nInspectoratul de Poliție Orhei a inițiat o anchetă pentru a stabili toate circumstanțele care au dus la producerea accidentului.",
    "metadata": {
      "original_file": "Radio_Orhei_0029.html"
    }
  },
  {
    "title": "La Orhei a fost dezvelit bustul regelui Ferdinand I",
    "content": "Duminică, 16 octombrie, la o zi de la centenarul încoronării Regelui Ferdinand și a Reginei Maria, în oraşul Orhei a fost inaugurat bustul regelui Ferdinand I, numit și Întregitorul. \n\n \n\n Proiectul a fost realizat cu implicarea Asociaţiei Obşteşti Monumentum şi a avocatului Iulian Rusanovschi, care de mai mulţi ani s-a dedicat reconstituirii memoriei istorice. \n\n \n\n SERGIU AGA, parohul bisericii „Sfîntul Vasile de la Poiana Mărului”, Orhei „:Ne bucurăm că bustul este în apropiere de strada fosta Regina Maria, care sperăm într-o bună zi să redevină cu acelaşi nume. Şi să ne bucure sufletele noastre pline de valori ale patriotismului, românităţii”. \n\n \n\n MARIANA CUŞNIR, deputat, Parlamentul Republicii Moldova: „Mă mândresc că inaugurarea monumentului celei mai marcante personalităţi din istorie se întâmplă la Orhei. Pentru că Orheiul este nucleul românismului”. \n\n \n\n Bustul simbolizează unitatea neamului românes şi a fost restabilit după ce a fost distrus de sovietici. \n\n \n\n ANATOL PETRENCU, dr. hab. în științe istorice: „Regele Ferdinand a condus România în ani grei pentru poporul român, este vorba de Primul Război Mondial, război în care România s-a implicat şi a ieşit învingătoare în 2019. A fost rege când Basarabia s-a unit cu România”. \n\n \n\n ION NEGREI, dr. în istorie: „Inaugurăm un monument regelui Ferdinand cu ocazia împlinirii a 100 de ani de la momentul încoronării, dar şi a omagiului pe care îl purtăm noi, trebuie să-l purtăm, regelui Ferdinand I, pentru meritele pe care le-a avut în istoria neamului nostru”. \n\n \n\n „Este un simbol al renaşterii nemului nostru, după atâţia ani de putere sovietică aici pe teritoriul nostru, ţărişoara noastră. Săracă ţară bogată … Doamne, ocroteşte-i pe români”. \n\n \n\n sursa: tvrmoldova.md",
    "metadata": {
      "original_file": "Radio_Orhei_0496.html"
    }
  },
  {
    "title": "Comunicat DSE Orhei: flăcările au răpit viața a două persoane în raioanele deservite",
    "content": "Încă două incendii soldate cu victime omenești s-au produs săptămâna trecută în raioanele Telenești și Rezina.\n\nPrimul incendiu în sectorul locativ de săptămâna trecută s-a produs la Telenești în s. Ghiliceni, la data de 20 decembrie 2023. Pompierii au fost alertați la ora 22:51, precum că focul a cuprins o casă de locuit cu dimensiunile 8×6, unde în timpul lichidării în interior a fost depistat corpul carbonizat al proprietarei, o bătrână de 80 ani, care locuia singură.\n\nUn alt incendiu care a provocat victime s-au produs în seara de 25 decembrie în raionul Rezina satul Lalova. Astfel, la ora 18:41 pompierii au fost alertați precum că s-a produs un incendiu în interiorul unei case de locuit, iar din interior până la sosirea pompierilor, de către vecini a fost evacuat corpul neînsuflețit al proprietarei în vârstă de 87 de ani.\n\nCauzele producerii incendiilor în această perioadă rămân a fi construcția greșită sau defecte ale sobelor și a coșurilor de fum, nerespectarea regulilor antiincendiu la exploatarea sobelor, imprudența în timpul fumatului.\n\nPompierii și salvatorii îndeamnă în continuare cetățenii să respecte cu strictețe regulile de apărare împotriva incendiilor pentru a evita pierderi de vieți omenești și bunuri materiale.",
    "metadata": {
      "original_file": "Radio_Orhei_0253.html"
    }
  },
  {
    "title": "Contracte de donație pe bandă rulantă cu un cetățean al Israelului în primăriile din raionul Orhei",
    "content": "Mai multe autorități publice locale din raionul Orhei au aprobat zilele trecute condițiile contractelor de sponsorizare cu cetățeanul Israelului, Igal Shved. Potrivit documentelor publicate în Registrul de Stat al Actelor Locale, la Ciocîlteni acesta se obligă să doneze primăriei 20 de milioane de lei, la Ivancea 9,5 milioane de lei, la Zorile peste 755 mii de lei, iar la Susleni peste 711 mii de lei. Condițiile contractelor de sponsorizare au fost aprobate de consiliile locale. Pe de altă parte, potrivit aceluași Registru, la Seliște, consiliul comunal nu a aprobat condițiile unui contract de sponsorizare. \n\n De menționat, că printre materialele distribuite consilierilor raionali pentru ședința extraordinară a Consiliului Raional Orhei de azi, figurează proiectul unui Contract de sponsorizare, fără însă a fi indicate datele persoanei fizice care va sponsoriza autoritatea raională. Proiectul de document poartă denumirea ”Cu privire la ajutorul financiar unor categorii de pensionari din raionul Orhei”. \n\n Numele lui Igal Shved a apărut în spațiul public la începutul verii curente când autoritățile din municipiul Orhei au aprobat un contract prin care acesta se obliga să sponsorizeze primăria Orhei cu 5 milioane de lei pentru îndemnizații oferite copiilor nou-născuți. \n\n În iulie, mai multe site-uri din Chișinău anunțau despre faptul că autoritățile municipiului Orhei, susținute de echipa lui Ilan Șor, implementează un proiect de anvergură într-o grădiniță din Orhei. Acestea citau un comunicat al Partidului Șor, declarat neconstituțional în Republica Moldova. \n\n Era vorba de grădinița nr.2 ”Albinuța” din cartierul Slobozia Doamnei al municipiului, iar banii pentru lucrările de reparație ar urma să fie achitați de un cetățean al Israelulului. În ședința din 18 iulie Consiliul Municipal Orhei, l-a împuternicit pe primarul Pavel Verejanu să semneze un contract de sponsorizare cu Igal (Igor) Shved, prin care autoritățile municipale acceptă dreptul de proprietate asupra lucrărilor de reparație la grădinița respectivă. \n\n Datele din internet arată că Sh ved Igal este cetățean israelian cu reședința în Franța și este născut în 1962. Acesta a fost director al companiei SVD Trading LTD , companie care a avut un capital de 100 de lire sterline și a fost lichidată în mai 2022.",
    "metadata": {
      "original_file": "Radio_Orhei_0316.html"
    }
  },
  {
    "title": "Oficial anul trecut primărița de Orhei a fost în mare parte șomeră și a supraviețuit cu banii primiți drept cadou, sub minimul de existență",
    "content": "Pe parcursul anului 2023, până a deveni primară de Orhei, Tatiana Cociu a fost șomeră. Aceasta decurge din declarația de avere și interese plasată pe site-ul Autorității Naționale pentru Integritate . Astfel, Cociu indică pentru anul trecut la capitolul venitul la locul de muncă, doar un salariu de 3676 lei primit în funcția de primară. Singurii bani care oficial i-au asigurat existența au fost sumele de 10 mii și 20 mii lei primiți drept cadou la zi de naștere. Asta înseamnă că pe parcursul anului trecut primara de Orhei, care face parte dintr-un partid afiliat lui Ilan Shor, a supraviețuit cu puțin peste 2800 lei pe lună. De menționat în context că, potrivit Biroului Național de Statistică , minimul de existență lunar pentru o femeie cu vârsta aptă de muncă, într-un oraș a constituit, în 2023, 3026 lei .\n\nCociu mai declară un apartament cu suprafața de aproape 50 m2 dobândit în anul 2018, valoarea de piață a căruia este 335 mii lei. Primărița de Orhei mai are două automobile. O Dacia dobândită în anul 2021, fabricată în 2006, la un preț de 5 mii lei și un Ford Escape, fabricat în 2014 și dobândit în 2022 la un preț de 180 mii lei.\n\nTatiana Cociu este administratoarea și fondatoarea companiei Imobil Investments Company SRL, companie care a fost fondată și administrată anterior de Leonid Shapovalov, un cetățean rus din Moscova. Compania este înregistrată pe aceiași adresă juridică cu Partidul „Forța de Alternativă și de Salvare a Moldovei”.\n\nÎn ianuarie curent, numele primăriței municipiului Orhei, Tatiana Cociu, și a firmei Imobil Investments Company SRL, care îi aparține, a apărut într-o listă aprobată de Serviciul de Informații și Securitate (SIS) și publicată în ultima ediție a Monitorului Oficial. În anexa nr.6 la ordinul respectiv, pentru asociere cu oligarjul fugar Ilan Șor, figurează Tatiana Cociu, ca persoană fizică, dar și firma acesteia, Imobil Investments Company SRL, ca persoană juridică.\n\nDetalii despre Tatiana Cociu, propulsarea ei la șefia Orheiului, compania pe care o deține și altele – în investigația ”Din lista neagră, în fotoliul de primar”",
    "metadata": {
      "original_file": "Radio_Orhei_0195.html"
    }
  },
  {
    "title": "Un consilier independent cere explicații de ce a fost blocat pe pagina de facebook a Primăriei Orhei",
    "content": "Consilierul independet Sergiu Aga spune că a fost blocat pe pagina de facebook a Primăriei Orhei. Într-o postare pe pagina sa acesta a publicat un mesaj în care spune că: ” Primăria orașului Orhei nu este a unui singur partid! Este a tuturor orheienilor, iar blocarea cetățenilor incomozi administrației ESTE ILEGALĂ!!!”. \n\n Acesta a solicitat deblocarea contului său, dar și a altor cetățeni care au fost blocați pe pagina Primăriei Orhei. Totodată acesta solicită numele persoanei care administrează pagina de facebook a Primăriei Orhei.\n\n\n\n Pentru a obține un comentariu pe acest subiect Primăriei Orhei i-au fost expediate câteva întrebări prin in termediul site-ului instituției publice.",
    "metadata": {
      "original_file": "Radio_Orhei_0480.html"
    }
  },
  {
    "title": "Un ales PAS a renunțat la mandatul său de consilier în CM Orhei",
    "content": "Valentin Uncu, care a acces în Consiliul Municipal Orhei din partea Partidului Acțiune și Solidaritate, a renunțat la mandatul său. Potrivit hotărârii Comisiei Electorale Centrală, aceasta a recepționat cererea de demisie a consilierului Uncu Valentin ales pe lista Partidului Politic „Partidul Acțiune și Solidaritate” în Consiliul municipal Orhei, precum și documentele necesare atribuirii mandatului de consilier următorului candidat supleant.Conform documentelor electorale pe care le deține Comisia Electorală Centrală, mandatul de consilier în Consiliul municipal Orhei îi revine candidatului supleant Matei Oleg de pe lista Partidului Politic „Partidul Acțiune și Solidaritate”, confirmată prin hotărârea nr. 84 din 14 noiembrie 2023 a Consiliului electoral al circumscripției electorale municipale Orhei nr. 25/1.Consilierul Matei Oleg a fost preavizat asupra obligației de a respecta termenul de 30 de zile pentru înlăturarea stării de incompatibilitate în cazul apariției acesteia. \n\n Matei a mai deținut mandatul de consilier orășenesc în perioada 2011-2015 și 2015-2019.",
    "metadata": {
      "original_file": "Radio_Orhei_0204.html"
    }
  },
  {
    "title": "Bregovic, cel oprit din drumul spre Gustarul de la Orheiul Vechi, în presa franceză: „Deodată, am devenit pro-rus!”",
    "content": "În R.Moldova, nu se potolesc spiritele încinse, de o săptămână, în jurul celebrului muzician Goran Bregovic. Artistul a fost invitat la festivalul Gustar de la Orheiul Vechi, dar odată ajunsă pe aeroportul din Chișinău, trupa sa a fost întoarsă din drum, zicându-i-se că Bregovic are interdicție de a intra în R.Moldova. Poliția de Frontieră a declarat că organizatorii festivalului au fost informați din timp despre situația lui Bregovic, dar responsabilii de concert neagă faptul.\n\nPe rețele, și acum apar comentarii ale unor persoane și personalități de diverse mărimi și competențe, cu o dominație vizibilă a adepților interdicției, care îl etichetează pe muzician ca fiind un putinist, ce susține războiul din Ucraina. De aceea, zice majoritatea pretins pacifistă, el n-are ce căuta în Moldova .\n\nLa începutul acestei săptămâni, s-a prefigurat și o situație soră cu un scandal diplomatic, după ce Ministerul de Externe sârb a cerut explicații de la autoritățile R.Moldova. Pe portalul MAE-lui și în presă nu am găsit vreun comentariu al diplomației moldave. Ceva mai devreme, însă, o reacție a avut Alexandru Efros , devenit nu demult ministru de interne. Acesta a afirmat că Bregovic este interzis în părțile noastre încă din 2022, deoarece are viziuni pro-ruse și a cântat în Crimeea, după ce, în 2014, peninsula a fost anexată de către Rusia .\n\nPe marginea acestui incident, și-a exprimat pe scurt nedumerirea și președintele sârb Vucic, aflat, zilele trecute, la o reuniune est-europeană organizată în Grecia, iar lui Goran Begovic însuși posibilitatea de a vorbi i s-a oferit, ieri, de către o publicație străină. Iată câteva fragmente din articolul, care a fost tradus și preluat de Rador :\n\n”Din vila sa din Muntenegru, unde așteaptă să plece pentru următorul concert din Portugalia, Goran Bregovic vorbește despre o „prostie”. „Deodată, am devenit pro-rus! Nu înțeleg”, ne spune indignat la telefon compozitorul și muzicianul bosniac. Celebra sa orchestră – fanfară din Balcani a fost împiedicată să intre pe teritoriul Republicii Moldova, unde urma să cânte duminică, 20 august, la un festival organizat la aproximativ şaizeci de kilometri de Chişinău. \n\n … \n\n În vizorul autorităților moldovenești se află, printre altele, un concert susținut în 2015 la Sevastopol, în Crimeea anexată, care încă este criticat în anumite cercuri ucrainene. „A fost un concert care a fost legat de turneul ucrainean, organizat de aceeași agenție”, se apără Bregovic, asigurând că atunci a putut cânta de mai multe ori în Ucraina fără a stârni proteste. „Sunt din Sarajevo, sunt traumatizat de război, nu pot fi în favoarea vreunui război sau a vreunei agresiuni”, adaugă artistul născut în 1950 și care a devenit extrem de popular în toată Iugoslavia, în anii ’70.\n\n… \n\n Orchestra lui de Nunți și Înmormântări urmează să cânte în Franța la Fête de L’Humanité în septembrie. Deși călătorește doar cu pașaportul francez – a obținut cetățenia franceză după ce s-a refugiat în această țară în anii 1990 – Bregovic are și pașaport sârb și a primit sprijinul celor mai înalte autorități de la Belgrad. Ministrul sârb de externe a protestat oficial la Chișinău, asigurând că această interdicție de intrare „a stârnit reacții negative din partea opiniei publice sârbe”. \n\n Președintele Republicii Serbia, Aleksandar Vucic, a calificat și el decizia drept una „foarte ciudată”.",
    "metadata": {
      "original_file": "Radio_Orhei_0341.html"
    }
  },
  {
    "title": "Angajații IGSU au evitat producerea unei explozii într-o gospodărie din localitatea Jora de Sus raionul Orhei",
    "content": "Pompierii au evacuat patru butelii de gaz dintr-un șopron care a luat foc în noaptea de 20 ianuarie 2023. Cazul a avut loc într-o gospodărie din localitatea Jora de Sus, raionul Orhei. Apelul la Serviciul 112 a fost recepționat la ora 00:00. Potrivit primelor informații, arderea a izbucnit într-o anexă a casei de locuit. La fața locului au fost trimise două echipaje de salvatori și pompieri. Ajunși, aceștia au stabili că focul a cuprins un șopron cu suprafața de 42 metri pătrați. În timpul intervenției pompierii au depistat și evacuat patru butelii de gaz din interiorul șopronului afectat, astfel evitând producerea unei explozii. Mai mult, datorită intervenției eficiente, angajații IGSU au reușit să localizeze incendiul în scurt timp, fără ca acesta să se răspândească spre garajul din apropiere. Incendiul a fost lichidat la ora 02:30, iar în consecință focul a distrus în totalitate șopronul cu bunuri materiale învechite. Victime nu au fost raportate. Cauza și circumstanțele producerii incendiului urmează a fi stabilite. \n\n În acest context, Inspectoratul General pentru Situații de Urgență atenționează repetat cetățenii că exploatarea buteliilor cu gaz propan în locuințe este periculoasă. Astfel, specialiștii îndeamnă oamenii să evite utilizarea și încărcarea buteliilor. În cazul în care persoanele optează pentru folosirea acestora, este indicată poziționarea buteliilor în cutii metalice în afara încăperilor la o distanță minimă de 5 metri de la intrarea în locuință. Mai mult, buteliile de rezervă trebuie să fie păstrate doar în aer liber departe de încăperi. Totodată, se interzice utilizarea buteliilor și furtunurilor defecte, în vederea evitării situațiilor excepționale. \n\n Potrivit IGSU în ultimele 24 de ore salvatorii și pompierii au intervenit în 27 situații de risc.",
    "metadata": {
      "original_file": "Radio_Orhei_0438.html"
    }
  },
  {
    "title": "Cum răspund și nu răspund instituții ale statului la întrebarea ” Ce acțiuni au fost întreprinse pentru recuperarea datoriei Î.M. ”Plaiul Orheian”, către Bugetul asigurărilor sociale de stat”",
    "content": "Datoria de peste 128 mii lei către bugetul asigurărilor sociale de stat pe care o avea Întreprinderea Municipală ”Plaiul Orheian”, fondată de Consiliul Raional Orhei sunt considerate stinse prin hotărârea instanței de judecată. Aceste informații se conțin în răspunsul Serviciului Fiscal de Stat la întrebarea adresată prin intermediul portalului vreauinfo.md , prin care s-au solicitat informații despre acțiunile întreprinse privind recuperarea acestei datorii.\n\n\n\n Potrviti aceluiași răspuns, încă în septembrie 2019 a fost a fost admisă cererea introductivă față de I.M ”Plaiul Orheian” și constatată insolvabilitatea cu inițierea procedurii simplificate a falimentului. SFS menționează că , obligația fiscală înregistrată este aferentă bugetului asigurărilor sociale de stat, iar Casa Națională de Asigurări Sociale este un creditor distinct în cadrul procesului de insolvabilitate intentat față de întreprinderea municipală.\n\n\n\n O întrebare similară, adresată Casei Naționale de Asigurări Sociale, a rămas însă fără de răspuns până în prezent.\n\n\n\n La moment potrivit portalului guvernamental de date, Î.M ”Plaiul Orheian”, mai figurează cu datoria de peste 128 mii lei față de bugetul asigurărilor sociale. \n\n Totodată la Curtea de Apel Bălți este înregistrată o acțiune înaintată de Lașcu Vladislav către ÎM Publicația Periodică Plaiul Orheian privind intentarea procesului de insolvabilitate, încasarea onorariului fix și a cheltuielilor suportate din contul organului de conducere al debitorului (2 recurenți : 1) Consiliul raional Orhei, 2) Roman Vasile).\n\n\n\n De mai mult timp , fostul ziar al Consiliului Raional Orhei, ”Plaiul Orheian” făcea obiectul unor ședințe de judecată de intentare a procesului de insolvabilitate. Fiind finanțat în trecut cu sume generoase de Consiliul Raional (CR) Orhei și cu postul de redactor-șef râvnit de diferite grupări politice din CR, această publicație oficioasă a trecut prin procesul deetatizării presei din R. Moldova și public și-a încetat existența la începutul anului 2014. Juridic însăб această entitate cu statut de întreprindere municipală,a continuat să existe și după 10 ani.",
    "metadata": {
      "original_file": "Radio_Orhei_0068.html"
    }
  },
  {
    "title": "83 de secții de votare vor fi deschise în raionul Orhei pentru alegerile din 20 ooctombrie. Vezi lista",
    "content": "Consiliul Electoral al Circumscripției Electorale Orhei a aprobat lista secțiilor de votare pentru alegerile din 20 octombrie. În municipiul Orhei vor fi deschise ca de obicei 15 secții de votare, la Peresecina – cel mai mare sat din raion, vor fi deschise 3 secții de votare, iar la Susleni vor fi deschise 2 secții de votare.",
    "metadata": {
      "original_file": "Radio_Orhei_0087.html"
    }
  },
  {
    "title": "Ofițerii CNA și procurorii mun. Chișinău desfășoară percheziții în mai multe localități din raioanele Ștefan Vodă, Anenii Noi, Chișinău, Rezina și Orhei",
    "content": "Ofițerii CNA și procurorii mun. Chișinău desfășoară percheziții în mai multe localități din raioanele Ștefan Vodă, Anenii Noi, Chișinău, Rezina și Orhei. Acțiunile au loc în cadrul a 6 cauze penale, pornite sub aspectul săvârșirii infracțiunilor prevăzute de art. 1811 alin.(1) din Codul penal – coruperea electorală.\n\nPotrivit materialelor administrate, 12 reprezentanți ai unui partid politic sunt bănuiți că ar fi oferit mijloace bănești alegătorilor în vederea exercitării de către aceștia a drepturilor electorale în favoarea unui candidat înregistrat în cursa electorală la alegerile prezidențiale. Toate persoanele urmeaza a fi escortate la CNA pentru audieri.\n\nAtenționăm asupra faptului că persoanele care oferă bani pentru a influența rezultatele unui scrutin riscă de la un an până la 5 ani de închisoare și amendă de peste 50 de mii de lei, iar finanțarea ilegală a partidelor politice din surse interzise se pedepsește cu până la 6 ani de închisoare și cu amendă de peste 67 de mii de lei. Pentru asigurarea recuperării prejudiciului, instituțiile de drept pot aplica sechestru pe bunurile persoanei. De asemenea, persoanele care colaborează cu organele de drept sunt eliberate de răspundere penală/contravențională dacă s-au autodenunţat şi/sau a contribuit activ la descoperirea ori la contracararea săvârșirii faptei de corupere electorală.\n\nAmintim că, orice persoană se prezumă a fi nevinovată până la pronunțarea unei decizii definitive și irevocabile de judecată, iar cercetările în acest caz continuă. \n\n \n\n sursa: cna.md",
    "metadata": {
      "original_file": "Radio_Orhei_0063.html"
    }
  },
  {
    "title": "Câteva incendii produse săptămâna trecută în raioanele deservite de DSE Orhei au fost provocate de construcția greșită sau exploatarea necorespunzătoare canalelor de evacuare a surselor de încălzire",
    "content": "Săptămâna precedentă pompierii din Orhei, Șoldănești, Telenești și Rezina au intervenit la lichidarea incendiilor produse la coșurile de fum, anunță un comunicat al Direcției Situații Excepționale. În toate cazurile incendiile s-au produs din cauza construcției greșite sau exploatarea necorespunzătoare a canalelor de evacuare. Pentru a evita astfel de situații, fiecare utilizator ale sobelor pe combustibil solid trebui să respecte următoarele reguli: să curețe și să repare coșul de fum înainte de exploatare; să verifice sistematic pe toată perioada de încălzire, starea coșului de fum; nu depozitați bunuri prin preajma acestuia, evitați supraîncălzirea coșului de fum. Dacă simțiți un miros de fum care se emană din partea de sus a sobei sau vine mirosul din pod, imediat sistați focul și verificaţi canalul de evacuare. \n\n Pe lângă incendiile din sectorul locativ, pompierii și salvatorii pe parcursul săptămânii precedente au stins focare la vegetație și gunoiște, au efectuat tractări, au salvat animale de la adâncimi, au deblocat uși. \n\n Angajații DSE mun. Orhei continue să desfășoare măsuri de prevenire a incendiilor în sectorul locativ. Astfel, zilnic pompierii şi salvatorii merg în vizite în primării și reamintesc regulile antiincediare, ofere consultații și sprijin metodologic locatarilor, cum să evite un incendiu, fiindcă prioritar în activitatea acestora rămâne prevenirea situațiilor excepționale. \n\n Doar împreună, printr-un comportament preventiv putem să ne protejăm de consecințele unui incendiu! \n\n 31.01.2023 \n\n Direcția Situații Excepționale mun. Orhei \n\n Maior s/I Diana Maxim",
    "metadata": {
      "original_file": "Radio_Orhei_0433.html"
    }
  },
  {
    "title": "S-a avântat să fie primar la Orhei din partea PAS, acum nu mai vrea să fie nici consilier",
    "content": "Candidatul PAS pentru funcția de primar al municipiului Orhei, Sergiu Stanciu nu mai vrea să fie nici consilier. Stanciu care s-a plasat pe locul doi în scrutinul din noiembrie trecut pentru funcția de primar, a ajuns totuși în Consiliul Municipal Orhei pe lista PAS. Sergiu Stanciu, care este din Chișinău nu a frecventat ședințele forului local, iar Comisia Electorală Centrală a aprobat pe 9 iulie o hotărâre prin care a ridicat în baza cererii de demisie mandatul de ales local a lui Sergiu Stanciu. \n\n Potrivit hotărârii mandatul de consilier în Consiliul municipal Orhei a fost atribuit candidatului supleant Digori Ala de pe lista Partidului Politic „Partidul Acțiune și Solidaritate”.Totodată Ala Digori a fost preavizată asupra obligației de a respecta termenul de 30 de zile pentru înlăturarea stării de incompatibilitate în cazul apariției acesteia.",
    "metadata": {
      "original_file": "Radio_Orhei_0126.html"
    }
  },
  {
    "title": "Moarte cu semne de întrebare a unui copil în spitalul din Orhei. Ce spune ministra Sănătății",
    "content": "Procuratura a inițiat o cauză penală, iar Ministerul Sănătății – o anchetă internă, după ce un copil de 11 ani, diagnosticat cu pneumonie, s-a stins din viață în fața medicilor și a mamei sale, la scurt timp după ce i-ar fi fost administrat un medicament intravenos, la spitalul din Orhei. \n\n Ministrul Sănătății, Ala Nemerenco, a declarat pe 21 decembrie că o cauză a decesului copilului va fi clară doar după ce concluziile anchetelor demarate, dar și ale expertizei medico-legale vor fi gata. Nemerenco precizează însă că este puțin probabil ca minorul să fi murit din cauza unei reacții alergice la medicamentul administrat, transmite Newsmaker.md. \n\n\n\nMinistra a transmis condoleanțe familiei copilului decedat în spitalul din Orhei și a rugat presa să nu manipuleze, atunci când scriu știri la acest subiect – or, spune oficiala, doar comisiile formate și expertiza medicală va stabili cauza exactă a decesului copilului.\n\n„Îmi pare foarte rău ca om, ca mamă, exprim condoleanțe părinților. Îmi dau seama prin ce tragedie trec. (…) Urmează expertiza medico-legala și a comisiei Ministerului Sănătății, iar eu am văzut în toate titlurile din presă concluzia dvs. – a murit din cauza unui ser la care era alergic. Colegi, vă rog frumos lăsați-ne pe noi să stabilim cauza decesului, fiindcă copilul avea probleme” , a declarat ministra Ala Nemerenco.\n\nOficiala a dat asigurări că anchetele demarate vor fi duse până la capăt. Nemerenco a confirmat în acest context că pe marginea cazului a fost intentat, inclusiv, un dosar penal. Oamenii legii urmează să stabilească acțiunile sau inacțiunile personalului medical, care au dus la decesul minorului.\n\n„Nu dorim nicidecum sa ascundem ceva. Trebuie să aveți încredere că vom merge până la capăt. (…) Este un caz deschis penal, noi avem ancheta noastră. Vine concluzia de la medicina legală, vom pune toate lucrurile împreună și când vom avea rezultate, vă vom informa. La momentul de față noi nu putem declara ca ar fi fost alergie la un medicament. După toată simptomatica, nu prea pare a alergie. Alergiile se declanșează într-o altă formă” , a mai precizat ministra Sănătății. \n\n Un copil de doar 11 ani a decedat la spitalul din Orhei, la scurt timp după ce ar fi fost internat. Băiatul a fost diagnosticat cu pneumonie. Părinții spun că copilul și-a pierdut cunoștința imediat după ce i-a fost administrat un antibiotic în venă, iar medicii au încercat timp de două ore să-l resusciteze. Copilul însă a pierdut lupta pentru viață.",
    "metadata": {
      "original_file": "Radio_Orhei_0258.html"
    }
  },
  {
    "title": "Primăria Orhei a dispus acordarea de lemne de foc pentru stația de salvare pe apă. Mai mult decât anul trecut",
    "content": "Trei metri cubi de lemn de foc vor fi alocați de Întreprinderea Municipală Servicii Comunal-Locative Orhei, stației de salvare pe apă în baza unei dispoziții semnate de viceprimarul municipiului Valerian Cristea. Documentul, publicat în Registrul de Stat al Actelor Locale a fost emis inclusiv în baza procesului verbal de constatare a lemnelor depozitate in rezultatul defrișării arborilor avariați sau uscați din spațiile verzi nr.8 din 25.10.2022, eliberat de SCL Orhei. \n\n Cantitatea de lemn eliberată stației de salvare pe apă este mai mare decât cea din anul 2021, când potrivit unei alte dispoziții, publicate la fel în Registrul de Stat al Actelor Locale , pentru încălzirea acesteia se socotea că sunt de ajuns 2 metri cubi. \n\n Potrvit datelor din același Registru în anii 2020 și 2019 nu au fost emise dispoziții similare, privind asigurarea cu lemne a stației de salvare. \n\n De menționat că potrivit aceleiași surse, Primăria Orhei angajează salvatori pentru stație, la început de vară, iar contractele de muncă cu aceștia încetează la sfârșit de septembrie. \n\n Pentru a obține precizări la subiect, Primăriei Orhei i-au fost expediate câteva întrebări, adresare prin intermediul rubricii ”Contacte”, de pe site-ul instituției.",
    "metadata": {
      "original_file": "Radio_Orhei_0464.html"
    }
  },
  {
    "title": "Vezi adresele din municipiul și raionul Orhei care vor fi deconectate de la curentul electric în caz de deficit de energie",
    "content": "Mai multe adrese din raionul și municipiul Orhei vor fi deconectate de la curentul electric în caz de deficit de energie. Distribuitorul de enegrie, Premier Energy a publicat o listă care include localități din întreaga republică, care conține adresele ce vor fi deconectate în caz de necessitate. Adresele din Orhei, care pot fi deconectate pot fi văzute accesănd acest link , începând cu pagina 93 a documentului. \n\n Sectorul electroenergetic al Republicii Moldova se află în stare de urgență pentru 60 de zile, începând cu 16 decembrie. Decizia a fost luată ca urmare a incertitudinii privind furnizarea gazelor naturale în stânga Nistrului de la 1 ianuarie 2025 și a necesității de a asigura continuitatea alimentării cu energie electrică.\n\nPremier Energy Distribution a pregătit un program de deconectări planificate, conform Planului de acțiuni pentru situații excepționale în sectorul electroenergetic. Acest program va fi aplicat doar în cazul unui deficit de putere în sistem și va respecta principiul nediscriminării și proporționalității față de consumatori.\n\nConsumatorii de importanță vitală, conform anexei Planului, vor fi exceptați de la deconectări. Pentru ceilalți, lista localităților incluse în graficul deconectărilor planificate este deja disponibilă.\n\nCategoria de consumatori de importanță vitală, va fi exceptată de la programul de deconectări planificate.",
    "metadata": {
      "original_file": "Radio_Orhei_0034.html"
    }
  },
  {
    "title": "Comunicat DSE Orhei: recomandări pentru lăcașele de cult în preajma Paștelui",
    "content": "Suntem în săptămâna patimilor, e săptămâna în care creștinii se pregătesc de sărbătorile pascale. Și în această perioadă pompierii și salvatorii din Orhei, Rezina, Telenești și Șoldănești vin cu un șir de recomandări în domeniul antiincendiar, respectarea cărora vă va face sărbătorile mai liniștite. Deci, pentru a fi evitate situații de risc în lăcașele de cult, de către enoriași și responsabilii bisericilor se vor întreprinde următoarele măsuri de prevenire:\n• accesul enoriaşilor în incinta lăcașului de cult se permite în limita capacității acestuia;\n• menținerea ușilor de acces deschise, obligatoriu, pe perioada desfășurării slujbelor religioase cu un număr sporit de persoane;\n• automobilele se vor parcă astfel încât să nu fie blocate căile de acces pentru autospecialele de intervenție ale serviciilor de urgență;\n• lumânările se vor aprinde și se vor pune numai în locuri special amenajate;\n• la finalizarea slujbelor religioase lumânările, candelele se vor stinge, iar resturile se vor pune în locuri sigure în afara bisericii;\n• înainte de închiderea bisericilor se va deconecta instalațiile electrice de la sursele de alimentare și sistemul de încălzire;\n• fiecare lăcaș de cult obligatoriu să fie dotat cu mijloace de primă intervenție în caz de incendiu, cu menținerea acestora în stare de funcționare;\n• cetățenii vor utiliza cu prudența maximă focul deschis, lumânările și candelele, care trebuie să fie amplasate în locuri special amenajate.\n• maturii vor monitoriza minorii și să nu le permită jocul cu chibrituri și lumânări.\n\nTotodată pompierii Vă îndeamnă să nu ignorați normele de prevenire a incendiilor din sectorul locativ.\n\nAngajații DSE mun. Orhei vor activa în regim sporit în” Noaptea Învierii” și vor fi prezenți în toate localitățile din Orhei, Rezina, Telenești și Șoldănești.\n\nNoi, pompierii și salvatorii vă dorim ca de Sfintele Sărbători de Paști, revederile cu cei dragi să fie în siguranță și fără primejdii.",
    "metadata": {
      "original_file": "Radio_Orhei_0171.html"
    }
  },
  {
    "title": "Comunicat DSE Orhei: o persoană a decedat într-un incendiu, iar un grup de copii s-a pus în pericol la iazul municipal",
    "content": "Incendiile din sectorul locativ produc victime în raionul Orhei. Este vorba de un bărbat de 69 ani, care a ars de viu în propria casă. Cazul a avut loc în amiaza zilei de duminică, 19 ianuarie 2025 în s. Pohrebeni, r-l Orhei. Pompierii din Orhei au fost alarmați la orele 12:23 și imediat la adresa indicată s-a deplasat o echipă de intervenție formată din 6 persoane. Până la sosirea acestora, pompierii voluntari din localitate au localizat incendiul, iar la sosirea specialiștilor care au pătruns in casă echipați corespunzător, a fost depistat in interior cadavrul proprietarului. În urma cercetărilor la locul incendiului, preliminar s-a constat că incendiul ar fi generat de la o plapumă electrică.\n\nAlte șapte incendii în sectorul locativ, au avut loc pe parcursul săptămânii precedente, în localitățile din Orhei, Rezina, Telenești și Șoldănești. În acest sens pompierii îndeamnă cetățenii să respecte normele antiincendiare. Astfel aceștia recomandă să verificați coșurile de fum, sobele, aparatele de încălzire de orice tip, asigurându-vă că funcționalitatea lor este la cel mai bun nivel.\n\nSăptămâna trecută în unitățile de pompierii și salvatori ale DSE mun. Orhei au parvenit solicitări de la cetățenii aflați în situații de excepționale cum ar fi deblocarea ușilor locuințelor, prevenirea incendiilor și acordarea ajutorului necesar angajaților AMU.\n\nLa data de 17 ianuarie 2025, un martor a telefonat la 112 și a comunicat că la iazul orașului Orhei sunt copii care intenționează să pășească pe gheața formată pe apele lacului. Imediat la iazul orășenesc s-au îndreptat salvatorii pentru a preveni o nenorocire. Copii au părăsit iazul în siguranță. În acest context, salvatorii recomandă și îndeamnă părinții să asigură prezența copiilor doar în locuri sigure și să manifeste responsabilitate față de acțiunile acestora. Totodată să discute cu copii referitor la regulile de comportament în preajma bazinelor acvatice. Menționăm că vremea de afară în această iarnă este mai blândă si apele iazurilor și râurilor nu sunt înghețate.\n\nÎn caz de sunteți martori sau victime ale unei situații de risc, apelați la numărul unic de urgență 112.",
    "metadata": {
      "original_file": "Radio_Orhei_0022.html"
    }
  },
  {
    "title": "Doi cetățeni străini și un director de companie din Orhei – reținuți pentru contrabandă cu valută din Europa, de circa $400.000, într-o schemă de contrabandă de milioane de dolari americani",
    "content": "Procuratura pentru Combaterea Criminalității Organizate și Cauze Speciale (PCCOCS), de comun cu Inspectoratul Național de Investigații și Serviciul Vamal au deconspirat o rețea infracțională cu activitate în contrabandă valutară, de la care au fost ridicați circa $400.000. \n\n Banii ridicați se prezumă a fi aduși în Moldova din statele europene, însă fără ca să fie declarați la intrarea în țară, așa cum prevede legea. Fapta de contrabandă a fost deconspirată în seara de joi, în flagrant, la intrarea în țară prin Cahul. Au urmat mai multe percheziții, în municipiul Chișinău, de unde au fost ridicate mai multe sume de bani, care totalizat cifrează circa 400.000 dolari americani, într-o schemă mai amplă de contrabandă de milioane de dolari americani.\n\nÎn schemă au fost implicați trei bărbați, reținuți pentru 72 de ore. Figurantul principal este directorul companiei de transport din Orhei, cu vârsta de 60 de ani, care circula în calitate de pasager în mijlocul de transport vizat și care, deci, intra în țară cu sumele de bani nedeclarate. Potrivit datelor din dosarul penal, banii erau ulterior livrați celorlalți doi bărbați din Odesa, Ucraina reținuți cu vârste de 26 și, respectiv, 27 de ani.\n\nActualmente, nu este cunoscut scopul folosirii ulterioare a banilor transportați în țară prin contrabandă. Banii ridicați urmează să fie indisponibilizați, iar procurorii PCCOCS vor determina necesitatea solicitării aplicării arestului preventiv în privința celor trei. Urmărirea penală continuă în vederea stabilirii tuturor aspectelor acestei infracțiuni, timp în care cei trei se prevalează de prezumția nevinovăției, potrivit legii.",
    "metadata": {
      "original_file": "Radio_Orhei_0472.html"
    }
  },
  {
    "title": "COMUNICAT DSE Orhei: săptămâna trecută s-au produs peste 30 incendii de vegetație și la gunoiști",
    "content": "În prima săptămână a lui aprilie incendiile de vegetație și gunoiște s-au ținut în lanț. Izbucnirea focarelor se cauzează faptului, că oamenii lasă nesupravegheat focul deschis, aruncă țigara nestinsă în iarba uscată sau o aprind intenționat. Așadar, ploile au contenit și majoritatea cetățenilor s-au apucat de salubrizarea grădinilor și curților, însă gunoiul și resturile vegetariene nu sunt duse la gunoiște, dar le dau foc și acesta este lăsat nesupravegheat. Astfel, din iresponsabilitatea acestor persoane, în raioanele Orhei, Rezina, Telenești și Șoldănești pe parcursul săptămânii precedente s-au produs 34 de incendii de vegetație și la gunoiști.\n\nPompierii îndeamnă cetăţenii să nu dea foc la gunoi și frunzele uscate, deoarece de la o scânteie mică focul poate să se extindă pe suprafeţe imense, care au un impact negativ atât pentru sănătatea noastră, cât și asupra bunurilor materiale. Totodată, pentru incendierea vegetației, făptașii riscă un dosar contravențional și drept pedeapsă sunt amendați.\n\nRafalele de vânt din 2 aprilie 2023 au rupt crengile ale mai multor arbori, însă la Orhei un copac nu a rezistat vântului puternic și a fost doborât la pământ, blocând trecerea pe un drum. Pentru a asigura accesul, salvatorii din Orhei au defrișat copacul în sectorul Burcuta. Tot din cauza acestui fenomen, era riscul să cadă o foaie de ardezie de pe acoperișul unei construcții din str. Unirii din Orhei. Pentru a evita o nenorocire, salvatorii au înlăturat obiectul. Un caz similar a aut loc și în s. Olișcani, r-l Șoldănești.\n\nDe asemenea pe parcursul săptămânii trecute pompierii și salvatorii din cele patru raioane au deblocat ușile locuințelor, au lichidat incendii în sectorul locativ și de automobile.\n\nAngajații DSE mun. Orhei îndeamnă cetățenii să respecte normele de apărare împotriva incendiilor.",
    "metadata": {
      "original_file": "Radio_Orhei_0188.html"
    }
  },
  {
    "title": "Comunicat DSE Orhei: intervenții la două incendii de amploare și extragerea unei persoane care s-a aruncat în fântână",
    "content": "În perioada de 29.04 – 14.05.202 pompierii și salvatorii din Orhei, Rezina, Telenești și Șoldănești au fost solicitați la maxim de către cetățenii care s-au aflat în situaţii de risc. Astfel, în perioada menționată, pompierii şi salvatorii au intervenit la: stingerea a 22 de focare la vegetație şi gunoiște; au deblocat ușile a 4 locuințe și au lichidat consecințele a două accidente rutiere. Totodată, pe parcursul aceleiași perioade pompierii au lichidat 2 incendii în sectorul locativ, de proporţii mici. \n\n Spre deosebire de numărul intervențiilor în săptămâna patimilor, cele mai multe situații excepționale s-au produs în ajunul Paștelui și în noaptea Învierii lui Hristos. În 24 ore pompierii din cele patru raioane au intervenit în 16 situații de risc de diferit gen, printre care și două incendii de amploare, unul la Orhei și altul la Telenești. \n\n Așadar, la orele 04:56 la data de 05.05.2024, pompierii din Orhei au fost alertați precum că în s. Cucuruzeni, r-l Orhei arde un depozit agricol cu o dimensiune de cca 1000m2. La locul indicat au fost îndreptate 5 echipe de intervenție din Orhei și Telenești, care au lichidat incendiul la orele 08:57. Pompierii au reușit să salveze aproximativ 65% din construcție și bunuri. Și pompierii din Telenești au intervenii în ajunul Paștelui la lichidarea unui incendiu într-o gospodărie din Verejeni. Aici focul a izbucnit într-o anexă de 16 m2. Pompierii au stins focul pină ca acesta să se răspândească spre locuință. \n\n În seara zilei de 10 mai 2024 salvatorii din Orhei au fost solicitați pentru a extrage o persoană dintr-o fântână cu apă. Cazul s-a produs în s. Slobozia Hodorogea, r-l Orhei. Ajunși la fața locului, salvatorii au constatat că un bărbat de 55 ani s-ar fi aruncat singur într-o fântână cu apă, de o adâncime de 15 m. Pentru a fi scoasă persoana apa a fost pompată, iar un salvatori a coborât până la victimă, care nu dădea semne de viață. La extragere medicii au constat decesul acestuia. \n\n Acțiuni de descarcerare au întreprins salvatorii din Orhei în seara de 11 mai, când în urma unui accident rutier produs pe traseul Chișinău-Orhei, între două automobile, o persoană a rămas blocată.\n\nAngajații DSE mun. Orhei în continuare îndeamnă cetățenii să manifeste un comportament preventiv pentru a evita situații de risc",
    "metadata": {
      "original_file": "Radio_Orhei_0167.html"
    }
  },
  {
    "title": "Proiectele în valoare de peste 250 mii euro, implementate în raionul Orhei au fost vizitate de ambasadorul UE în Republica Moldova",
    "content": "Ambasadorul Uniunii Europene în Republica Moldova, Jānis Mažeiks, a întreprins vineri, 23 februarie, o vizită de lucru în raionul Orhei, se spune într-un comunicat al Delegației Uniunii Europene în Republica Moldova.\n\nProgramul a inclus o vizită la întreprinderea socială „Ilinca Service”, unde activează atelierul de croitorie și broderie „Datina”, un atelier de îngrijire corporală și Centrul de Îndrumare Profesională și Educație Antreprenorială „Innova School”. Ambasadorul a purtat discuții cu angajații atelierelor și benificari ai centrului, care au vorbit despre meseriile pe care le-au învățat acolo, competențele antreprenoriale însușite și locurile de muncă create cu asistența Uniunii Europene.\n\nAmbasadorul s-a mai întâlnit cu tineri, care inițial nu erau încadrați în sistemul educațional și nu aveau un loc de muncă, iar cu suportul UE au reușit să se angajeze și să-și lanseze afaceri. Au discutat și despre prevenirea migrației tinerilor și crearea oportunităților locale, oferite cu sprijinul UE în Orhei.\n\nÎntreprinderea socială „Ilinca Service” SRL a beneficiat de o investișie de 95.000 euro în cadrul proiectului „Societatea civilă locală contribuie la dezvoltarea economică incluzivă și durabilă”, finanțat de Uniunea Europeană, cofinanțat de Suedia și implementat de Fundația Est Europeană.\n\nCu ocazia aflării sale la Orhei, Ambasadorul Mažeiks a mai vizitat Centrul de Suport in Afaceri Orhei care dezvoltă antreprenoriatul din regiune, UE contribuind cu circa 100.000 euro; și Asociația de Dezvoltare și Inovație Socială, care gestionează Fondul de Antreprenoriat pentru Tineri, unde UE a alocat circa 60.000 euro.",
    "metadata": {
      "original_file": "Radio_Orhei_0219.html"
    }
  },
  {
    "title": "Guvernul a alocat 52 milioane lei pentru reparația tronsonului Vatici – Morozeni",
    "content": "Programul privind repartizarea mijloacelor Fondului rutier pentru drumurile publice naționale pe anul 2023, a fost astăzi aprobat de Cabinetul de miniștri. \n\n Potrivit Hotărârii Guvernului 52 milioane lei au fost alocați pentru tronsonul Vatici – Morozeni, a drumului Orhei – Bravicea – Călărași. Tronsonul este cuprins între kilometrii 27,83-34,20 ai drumului. \n\n Prin aceiași Hotărâre alte 10 milioane lei au fost alocate pentru reparația drumului Orhei – Bravicea – Călărași între kilometrii 21,20-27,83. \n\n În total Programul privind repartizarea mijloacelor Fondului rutier pentru drumurile publice naționale pe anul 2023, are valoarea de 1,48 miliarde lei.",
    "metadata": {
      "original_file": "Radio_Orhei_0425.html"
    }
  },
  {
    "title": "CNA și procurorii au efectuat percheziții la Primăria mun. Orhei într-un dosar de corupție: 18 persoane bănuite dintre care 4 au fost reținute pentru 72 de ore",
    "content": "18 funcționari publici printre care primarul și viceprimarul or. Orhei, arhitectul-șef, agenți constatatori și mai mulți consilieri raionali au fost percheziționați astăzi de către ofițerii CNA într-o cauză penală pornită pe faptul coruperii pasive și încălcării modului de gestionare a mijloacelor financiare ale partidelor politice sau ale fondurilor electorale.\n\nPotrivit faptelor investigate, mai multe persoane cu funcție de demnitate publică, funcționari publici și consilieri raionali, în vederea executării obligațiunilor care le reveneau în calitate de funcționari publici din cadrul Primăriei mun. Orhei, ar fi acceptat și primit sistematic mijloace bănești ce nu li se cuvin de la diferite persoane printre care persoane publice, persoane cu funcție de demnitate publică, precum și de la membrii unui grup criminal organizat care acționau în interesele unei formațiuni politice.\n\nTotodată, aceștia ar fi acceptat și primit remunerații ilicite în vederea susținerii unor formațiuni și persoane politice, participarea în calitate de organizatori și coordonatori la diverse acțiuni politice, acțiunile fiind executate în detrimentul principiilor de bună funcționare a autorității publice locale.\n\nÎn urma acțiunilor de urmărire penală efectuate de ofițerii CNA sub conducerea procesuală a Procuraturii mun. Chișinău, 18 persoane urmează a fi recunoscute în calitate de bănuit, dintre care 4 au fost reținute și urmează a fi plasate în izolatorul CNA.\n\nAmintim că orice persoană se prezumă a fi nevinovată până la pronunțarea unei decizii definitive și irevocabile de judecată.",
    "metadata": {
      "original_file": "Radio_Orhei_0075.html"
    }
  },
  {
    "title": "În Republica Moldova astăzi se comemorează 75 de ani de la cea de-a doua operațiune de deportări sovietice",
    "content": "Astăzi se împlinesc 75 de ani de la cel de-al doilea val al deportărilor organizat de autoritățile sovietice pe teritoriul Republicii Moldova, atunci RSSM. \n\n În noaptea de 5 spre 6 iulie sovieticii au ridicat de la baştină cel puţin peste 35 de mii de oameni. \n\n Din părțile Orheiului în anul 1949 au fost deportați peste 3,2 mii de persoane dintre care peste 1,4 mii copii. \n\n În oraşul Orhei, către 6 iulie 2009, la cea de-a 60 aniversare de la valul masiv al deportărilor din 1949, a fost dezvelit un Monument consacrat victimelor represiunilor politice. \n\n La Chișinău în Piața Marii Adunări Naționale a fost lansată expoziția „Trenul Durerii”, aflată la cea de-a doua ediție. În acest an, expoziția este prezentată într-un format nou, cu elemente digitale și grafice, conținut multimedia, obiecte, poze și istorii din viața familiilor deportate. De asemenea, în cele două vagoane este amenajată o bibliotecă cu cărți despre acele evenimente triste, iar vizitatorii vor putea găsi în Cartea Memoriei numele rudelor deportate.\n\nPersoanele care vor vizita expoziția din centrul capitalei vor fi însoțite de istorici și ghizi. Datorită elementelor de realitate virtuală, expoziția va putea fi văzută din orice colț al Republicii Moldova, dar și din afara țării, prin scanarea unui QR-cod.",
    "metadata": {
      "original_file": "Radio_Orhei_0130.html"
    }
  },
  {
    "title": "Scumpii aleși ai poporului. Și-au început mandatul cu îndemnizația de 1 leu și îl termină cu îndemnizația de peste 10 mii lei",
    "content": "Cei 27 de consilieri municipali, 2 viceprimari și primarul de Orhei vor primi o îndemnizație unică la final de mandat de peste 10 mii lei. Potrivit unei decizii votate de majoritatea din Consiliul Municipal Orhei care reprezintă partidul ȘOR, declarat neconstituțional și care a fost publicată în Registrul de Stat al Actelor Locale din bugetul municipiului Orhei se va acorda o îndemnizație unică egală cu salariul mediu lunar pe economie în mărime de 10447,3 lei la expirarea mandatului aleșilor locali și persoanelor cu funcție de demnitate publică care au activat cel puțin 2 ani în această calitate. \n\n Amintim că pe de altă parte a ceiași majoritate la începutul mandatului, în decembrie 2019, a aprobat o decizie că consilierilor le va fi plătită, simbolic, indemnizaţia de 1 leu, pentru fiecare şedinţă la care vor participa. Şefa fracţiunii majoritare a Partidului Șor (PȘ), Tatiana Gorea, a invocate atunci ca în acest fel se vor aduna bani pentru a face mai multe lucruri bune. Inițiativa calificată ”fără precedent” a fost pe larg mediatizată de mai multe mass-media din Chișinău. \n\n Atunci consilierul independent Sergiu Aga s-a opus majorităţii, spunând că se promovează idei populiste. \n\n Decizia actuală a aceleiași majorități va scoate din bugetul municipal cca 300 mii lei, dat fiind faptul că îndemnizația va fi achitată celor 27 consilieri, 2 viceprimari și primarului Pavel Verejanu.",
    "metadata": {
      "original_file": "Radio_Orhei_0327.html"
    }
  },
  {
    "title": "O nouă ședință eșuată a Consiliului Raional Orhei",
    "content": "Consiliul Raional Orhei nu a reușit să se întrunească în ședință nici astăzi, marți 19 decembrie. Către ora 16: 00, în sala de ședințe erau prezenți doar 17 din cei 35 de consilieri, număr insuficient pentru a asigura cvorumul. Au absentat consilierii partidelor FASM și Ravnopravie, consilierul comunist, doi consilieri PDCM dar și doi consilieri socialiști. Ultimii, fac parte din fracțiunea ”Orheienii”, care în startul ședinței a solicitat o pauză de o oră, dar după o bună depășire a timpului solicitat, cei doi consilieri așa și nu și-au făcut apariția în ședință. Motivul lipsei tuturor consilierilor care au absentat de la ședință nu a fost anunțat public. O nouă tentativă de întrunire a CR Orhei, potrivit secretarului consiliului Serghei Caraman, se va face vineri 22 decembrie, începând cu ora 15: 00, la solicitarea consilierilor afiliați lui Ilan Șor. \n\n De menționat că potrivit unui comentariu în grupul de facebook ORHEI, la o știre despre convocarea pentru azi a aleșilor locali, că din cauza nealegerii președintelui raionului, nu sunt primite salariile. \n\n O situație similară a fost înregistrată în toamna anului 2022 în raionul Criuleni, când din cauza suspendării președintelui raionului mai mulți angajați nu și-au primit câteva luni salariile și chiar au recurs la acțiuni de protest.",
    "metadata": {
      "original_file": "Radio_Orhei_0262.html"
    }
  },
  {
    "title": "Săptămâna trecută pompierii DSE Orhei au lichidat câteva incendii izbucnite la unități de transport",
    "content": "Săptămâna trecută a fost una solicitantă din punct de vedere al intervențiiilor la focarele de ardere, pentu angajații DSE Orhei. Potrivit unui comunicat al Direcției Situații Excepționale Orhei în cele patru raioane deservite, timp de șapte zile, au fost înregistrate peste 20 de intervenții la lichidarea focarelor de ardere a vegetației uscate și gunoiştilor.\n\nLa data de 19.07.2023 în jurul orei 18:00, pompierii din Orhei au fost alertați precum că în câmp în apropierea traseului spre satul Donici arde un automobil de model „VĂZ”. Proprietarul autoturismului nu era la fața locului. Cazul este cercetat de organele de drept.\n\nLa data de 21.07.2023 în jurul orei 13:00, pompierii din Orhei au fost alertați să intervină în extravilanul sat. Step Soci, unde în câmp a izbucnit un incendiu la o combină în timpul recoltării cerealelor. Incendiul a cuprins secțiunea motorului și cauciucurile din față a combinei. Pompierii au intervenit prompt salvând restul combinei și lanul cu cereale ce aparține unei persoane fizice.\n\nÎn aceeași zi în jurul orei 16:00, pompierii au fost solicitați să intervină pentru lichidarea unui incendiu izbucnit la un autoturism care staționa pe o miriște în extravilanul satului Susleni. În urma incendiului autoturismul care aparținea proprietarului terenului a ars în totalitate. De la autoturism s-au incendiat și circa 2ha de miriște.\n\nPentru a evita izbucnirea incendiilor în timpul recoltării cerealelor sau în câmp, DSE mun. Orhei reiterează:\n\n– Nu efectuați lucrări de reparație s-au alimentarea cu combustibil a tehnicii în câmp în apropierea lanurilor de cereale.\n\n– Efectuați delimitarea prin fâșâii arate a lanurilor de cereale față de pășuni sau fâşiii forestiere.\n\nDacă sunteți victime sau martori a unor situații de risc apelați numărul unic de urgență „ 112”",
    "metadata": {
      "original_file": "Radio_Orhei_0370.html"
    }
  },
  {
    "title": "Comunicat DSE Orhei: săptămâna trecută pompierii au intervenit la lichidarea mai multor incendii",
    "content": "Săptămâna precedentă pompierii și salvatori din cadrul DSE mun. Orhei și secțiilor subordonate au intervenit la un șir de situații de urgență specifice perioadei reci.\n\nAstfel la data de 22 ianuarie 2024 pompierii din Orhei, au fost alertați de locuitorii unui bloc de locuit din sectorul „Bucuria” din cauza fumului dens care a inundat casa scărilor. Ajunși la fața locului pompierii au constatat că fumul provenea de la panoul electric de la etajul patru, unde s-ar fi produs un scurtcircuit. Incendiu nu a izbucnit, nimeni nu a avut de suferit.\n\nLa data de 23 ianuarie pompierii din Șoldănești, au intervenit într-o gospodărie din s. Poiană unde de flăcări a fost cuprinsă o casă de locuit. În urma incendiului au fost distruse bunurile din două odăi. Victime nu au fost înregistrate.\n\nLa data de 24 ianuarie pompierii din Telenești au intervenit pentru prevenirea unui incendiu la o casă de locuit din satul Ratuș, cauza fiind coșul de fum defect. Nu au fost înregistrate pagube considerabile. La data de 25 ianuarie o intervenție similară au efectuat pompierii din Șoldănești în satul Pohoarna.\n\nLa data de 26 ianuarie, pompierii din Orhei au intervenit pentru lichidarea unui focar de ardere care a cuprins un tomberon pentru deșeuri de pe str. Eliberării. Tot în aceiaşi seară pompierii din Șoldănești au intervenit în satul Cobîlea, pentru lichidarea unui incendiu care a cuprins un automobil.\n\nÎn seara zilei de 27 ianuarie, pompierii din cadru DSE mun. Orhei au intervenit în satul Mîrzești unde ar fi izbucnit un incendiu în interiorul unei case de locuit. Ajunși la fața locului pompierii au constatat că interiorul casei era inundat cu fum din cauza supraîncălzirii așternuturilor de pe lejancă, care au început să mocnească. În urma incidentului proprietarii nu au avut de suferit.\n\nÎn contextul sporiri numărului de incendii legate de exploatarea surselor de încălzire, pompierii și salvatorii îndeamnă în continuare cetățenii să respecte cu strictețe regulile de apărare împotriva incendiilor pentru a evita pierderi de vieți omenești și bunuri materiale.",
    "metadata": {
      "original_file": "Radio_Orhei_0235.html"
    }
  },
  {
    "title": "Maia Sandu a învins în raionul Orhei în turul II al alegerilor prezidențiale",
    "content": "Datele preliminare ale CEC arată că Maia Sandu a învins în raionul Orhei în turul II al alegerilor prezidențiale. Sandu a acumulat 52,24% din voturi, iar Alexandr Stoianoglo 47,76%. Aut fost numerate 44608 voturi. La urnele de vot s-au prezentat 45321 alegători.",
    "metadata": {
      "original_file": "Radio_Orhei_0059.html"
    }
  },
  {
    "title": "Anul trecut familia deputatei din Orhei, Mariana Cușnir s-a împroprietărit cu un automobil de 300 mii lei. Ce avere mai declară pentru 2022",
    "content": "Deputata din Orhei, Mariana Cușnir, care a ajuns în Parlament din partea Partidului Acțiune și Solidaritate indică în declarația de avere și interese, publicată pe site-ul Autorității Naționale de Integritate, că anul trectu a primit un salariu de de peste 236 mii lei, adică aproape câte 20 mii lunar. Soțul acesteia a primit în total de la SRL ”Orhei Gaz”, un salariu de peste 168 mii lei. \n\n În baza a două solicitări către Ministerul Sănătății, deputata a primit anul trecut un ajutor de 228 mii lei. \n\n Alte 156 mii lei a primit din partea secretariatului Parlamentului drept îndemnizație pentru cheltuieli legate de asistenta/consultanta juridică. Tot din partea secretariatului Parlamentului a incasat aproape 40 mii lei pentru chiria spațiului locativ, 19,5 mii lei pentru cheltuieli de tratament și peste 67 mii lei îndemnizație pentru transport. Familia Cușnir indică că a primit o indemnizație de peste 8 mii lei de la CNAS, iar din România peste 33 mii RONI ( peste 120 mii lei) indemnizație pentru copii. Alte peste 98 mii lei au fost primite drept plată pentru arendă-locațiune din partea Virim-Impex SRL. \n\n \n\n Ca și anul trectu familia Cușnir declară că deține 4 terenuri intravilane, cu o valoare totală de cca 180 mii lei.\n\nNeschimbate au rămas declarațiile privind bunurile imobile în țară și peste hotare, fiind vorba de două spații comerciale, două case primite prin donație în 2019, un apartament primit în donație în 2019 și un garaj cumpărat în 2001. \n\n \n\n La parcul din cele două automobile declarate în 2021, s-a adăugat un Volvo S60, fabricat în 2017 și dobândit în 2022, valoarea acestuia fiind de 300 mii lei.\n\nÎn conturi bancare familia Cușnir deține peste 87 mii lei și peste 12 mii euro.",
    "metadata": {
      "original_file": "Radio_Orhei_0409.html"
    }
  },
  {
    "title": "Un nou proiect atribuit ”echipei lui Shor” va fi finanțat de un cetățean al Israelului",
    "content": "Mai multe site-uri din Chișinău au anunțat astăzi despre faptul că autoritățile municipiului Orhei, susținute de echipa lui Ilan Șor, implementează un proiect de anvergură într-o grădiniță din Orhei. Acestea citează un comunicat al Partidului Șor, declarat neconstituțional în Republica Moldova. \n\n Este vorba de grădinița nr.2 ”Albinuța” din cartierul Slobozia Doamnei al municipiului, iar banii pentru lucrările de reparație ar urma să fie achitați de un cetățean al Israelulului. În ședința din 18 iulie Consiliul Municipal Orhei, l-a împuternicit pe primarul Pavel Verejanu să semneze un contract de sponsorizare cu Igal (Igor) Shved, prin care autoritățile municipale acceptă dreptul de proprietate asupra lucrărilor de reparație la grădinița respectivă. Amintim că la începutul lunii iunie, autoritățile din Orhei au mai decis să accepte un contract de sponsorizare din partea lui Igal (Igor) Sved în valoare de 5 milioane lei, banii urmmând a fi achitații sub formă de îndemnizații la nașterea copilului. \n\n Datele din internet arată că Sh ved Igal este cetățean israelian cu reședința în Franța și este născut în 1962. Acesta a fost director al companiei SVD Trading LTD , companie care a avut un capital de 100 de lire sterline și a fost lichidată în mai 2022.",
    "metadata": {
      "original_file": "Radio_Orhei_0366.html"
    }
  },
  {
    "title": "Ilan Șor se gândește să rămână în Rusia, deși e căutat de poliția rusă. A doua noutate la zi – Ilan Șor, coreeanul",
    "content": "Oligarhul penal Ilan Șor, stabilit în Israel de aproape 5 ani, în ultima vreme – cam din toamna anului trecut, periodic călătorește în F.Rusă, mai ales pe calea aerului.\n\nTurneele au fost observate și de Interpol Moldova, care a solicitat ca autoritățile ruse să-l extrădeze pe fugarul condamnat de justiția moldovenească la 15 ani de închisoare, pentru ”jaful bancar”.\n\nÎn fapt, de la o vreme, Ilan Șor e prezent aproape zilnic nu doar în presa națională, ci și în cea străină.\n\nUna din ultimele noutăți , cu citarea scrierii nemijlocite a lui Șor pe pagina sa de socializare, e despre întâlnirea lui cu un înalt oficial rus și despre gândul ce i-a venit – să înființeze o organizație neguvernamentală care să propage avantajele Uniunii Euroasiatice.\n\nO știre transmisă chiar astăzi reiese dintr-o declarație făcută de Șor în Rusia, unde și-a dezvălut un alt gând de-al său – să rămână în această țară, unde, a amintit el, îi este familia – soția, cântăreața Jasmin, și copiii.\n\nJurnaliștii ruși însă, ca și majoritatea conaționalilor, de altfel, nu prea pomenesc că, de vreo 10 ani – cam de când s-a refugiat în R.Moldova, unde s-a înfruptat din miliard, funcții publice și politice – Ilan Șor a fost declarat indezirabil în Rusia , sub suspiciunea de pericole corupționale prezentate de el pentru securitatea națională a colosului europeano-asiatic.\n\nTotuși, datorită unui material, preluat, adaptat și dezvoltat de presa națională, în noutățile la zi a apărut și una ce corelează cu semiuitata filă din biografia lui Ilan Șor.\n\nJurnaliștii de la proiectul mediazona au examinat baza de date a MAI din F.Rusă, și au publicat numele persoanelor căutate de poliția rusă, iar în listă se regăsește și Ilan Șor. De fapt, sunt chiar doi.\n\nUnul e Shor Ilan Miron, de naționalitate evreu, iar celălalt e pur și simplu Shor Ilan – coreean.",
    "metadata": {
      "original_file": "Radio_Orhei_0223.html"
    }
  },
  {
    "title": "Pensionari generoși și un contracandidat al lui Șor din 2015, se numără printre donatorii orheieni pentru candidata Partidului Șor din Găgăuza",
    "content": "Peste o jumătate de milion de lei au donat pentru campania electorală din Gagauzia a candidatei Partidului ȘOR, mai mulți locuitori ai raionului Orhei și persoane care activează în instituțiile publice din raionul Orhei. \n\n Potrivit datelor publicate de Comisia Electorală din Găgăuzia , cifra totală a donațiilor pentru Evghenia Guțul se ridică la 2,415 milioane lei, dintre care 515 mii lei figurează ca donații din partea persoanelor care au tangență cu Orheiul. \n\n În lista donatorilor figurează mai mulți angajați ai Centrului de Cultură ”Andrei Suruceanu” din Orhei, ai Bibliotecii Publice ”A.Donici” secției raionale Cultură, ai stației de salvare pe apă și ai azilului pentru câini. Donații au făcut mai mulți primari din raionul Orhei, personalul de conducere ai Întreprinderii Municipale Servicii Comunal-Locative Orhei, dar și administratorii sau angajații unor societăți comerciale. Printre donatorii generoși se numără și pensionari, astfel Raisa Micleușanu care este pensionară și consilieră raională și municipală din partea Partidului Șor a donat din economii 10 mii lei, ceea ce reprezintă aproape a 5-a parte din veniturile înregistrate pe parcursul întregului an 2022. O altă pensionară din Orhei – Ludmila Lungu, a donat suma de 25 mii lei. \n\n Printre donatori figurează practic toți angajații primăriei Orhei, inclusiv și Victor Andrițchi, care în anul 2015 a fost contracandidatul lui Ilan Șor la alegerile locale, fiind și participant ai unei c onferințe de presă a veteranilor războiului de pe Nistru care făceau apel către alegătorii orheieni să nu-l voteze pe Ilan Shor la funcţia de primar al oraşului.",
    "metadata": {
      "original_file": "Radio_Orhei_0389.html"
    }
  },
  {
    "title": "CEC a aprobat componența nominală a Consiliului electoral al circumscripției electorale raionale Orhei",
    "content": "Comisia Electorală Centrală în ședința de sâmbătă 16 septembrie a a aprobat componența nominală a a Consiliului electoral al circumscripției electorale raionale Orhei. Potrivit hotărârii componența numerică a CECE Orhei este de 11 persoane, nominal fiind aprobate 9 membri. \n\n \n\n \n\n\n\nPotrivit hotărârii președintele consiliului electoral de circumscripție va asigura convocarea primei ședințe care se va desfășura cel târziu în data de 18 septembrie 2023 .\n\nConsiliul electoral va propune spre degrevare sau convocare 4 persoane din componența sa, precum și spre aprobare statul de personal al aparatului consiliului electoral cel târziu la data de 18 septembrie 2023 .\n\na) circumscripțiile electorale de nivelul întâi, până la 21 septembrie 2023 ;\n\nb) consiliile electorale de circumscripție de nivelul întâi, până la 26 septembrie 2023 ;\n\nc) secțiile de votare, până la 1 octombrie 2023 ;\n\nd) birourile electorale ale secțiilor de votare, până la 11 octombrie 2023 .\n\nLa propunerea consiliilor electorale de circumscripție de nivelul întâi și a birourilor electorale ale secțiilor de votare,consiliul electoral va decide asupra degrevării sau convocării unei persoane din componența acestora.În cazul consiliilor electorale de circumscripție de nivelul întâi, hotărârea va fi adoptată cel târziu în data de 1 octombrie 2023 , iar în cazul birourilor electorale ale secțiilor de votare hotărârea va fi adoptată cel târziu în data de 15 octombrie 2023 .",
    "metadata": {
      "original_file": "Radio_Orhei_0331.html"
    }
  },
  {
    "title": "Analistul Vladimir Socor crede că fostul primar de Orhei, probabil administrează banii serviciilor secrete rusești sau ai miliardarilor ruși",
    "content": "Analistul fundației Jamestown, Vladimir Socor a declarat în cadrul unei emisiuni la postul de radio Vocea Basarabiei că Rusia finanțează din belșug pe fostul primar de Orhei, Ilan Shor. Socor nu crede că Shor dispune personal de o avere atât de mare, încât să promită miliarde de lei unor locuitori din anumite zone ale Republicii Moldova. Potrivit analistului, Ilan Shor administrează banii altcuiva, probabil a serviciilor secrete ale Rusiei sau probabil ale unor miliardari ruși care lucrează împreună cu guvernul rus. Socor a afirmat că nu toate proiectele de destabilizare sunt gestionate de serviciile secrete rusești, unele din aceste proiecte sunt gestionate și promovate prin intermediul unor miliardari ruși, care lucrează mână în mână cu statul, amintind în acest context pe oligarhul Konstantin Malofeev.",
    "metadata": {
      "original_file": "Radio_Orhei_0274.html"
    }
  },
  {
    "title": "Unde în raionul Orhei sunt programate deconectări ale curentului electric din cauza lucrărilor",
    "content": "În câteva localități din raionul Orhei până la sfârșitul săptămânii sunt programate deconectări de curent electric în legătură cu lucrările programate anunță furnizorul Premier Energy \n\n Potrivit datelor publicate pe site-ul companiei marți, 28 ianuarie vor fi deconectări în: \n\n or. Orhei: str. Bogdan Petriceicu Haşdeu, Serghei Lazo, s. Piatra: str. Piatra 9999, s. Pohorniceni: str. Pohorniceni, Ştefan cel Mare şi Sfînt parțial, în intervalul de timp între 10:00-17:00 pentru admiterea persoanelor terțe în instalațiile electrice \n\n or. Orhei: str. Glavan Boris, Vasile Lupu parțial, în intervalul de timp între 09:15-16:00 pentru lucrări de defrișare şi tăiere a crengilor \n\n s. Peresecina: str. 31 August 1989, Bogdan Petriceicu Haşdeu, Butoi , Butoiaş, Chişinăului, Dep.Toader Iurcu, Petru Rareş, Răzeşilor, Peresecina parțial, în intervalul de timp între 09:25-16:30 pentru lucrări de reparaţie a echipamentului electric \n\n s. Peresecina: str. Butoi , Petru Rareş, s.Peresecina parțial, în intervalul de timp între 11:00-17:00 pentru lucrări de defrișare şi tăiere a crengilor \n\n Miercuri, 29 ianuarie vor fi deconectări în: \n\n s. Peresecina: str. 31 August 1989, Alexandr Puşkin, Alexandru Donici, Alexandru Donici str-la, Alexandru Plămădeală, Bogdan Petriceicu Haşdeu, Burebista, Columna lui Traian, Constantin Stamati, Cosmonauţilor, Dacia, Docuciaev, Fîntînilor, Mihai Eminescu, Mihail Frunze, Miron Costin, Nicolae Dimo, Petru Rareş, Pilotul Vas Pantea, Pionerilor, Peresecina, Sergiu Niţă, Ştefan cel Mare şi Sfînt, Tcacenco, Tineretului parțial, în intervalul de timp între 09:15-17:00 pentru lucrări de reparaţie a echipamentului electric \n\n s. Peresecina: str. Dimitrie Cantemir, Ion Creangă str-la, Mihai Eminescu, Vasile Lupu, s.Peresecina, Ştefan cel Mare şi Sfînt parțial, în intervalul de timp între 09:15-16:30 pentru lucrări de defrișare şi tăiere a crengilor \n\n s. Piatra: str. Piatra 9001, 9013E parțial, în intervalul de timp între 10:00-17:00 pentru admiterea persoanelor terțe în instalațiile electrice \n\n Joi, 30 ianuarie vor fi deconectări în: \n\n or. Orhei: str. 31 August 1989, Codreanca, Codru, Dragoş Vodă, Nicolae Milescu Spătaru, Petru Rareş, Tineretului, Vasile Alecsandri parțial, în intervalul de timp între 09:00-17:00 pentru lucrări de reparaţie a echipamentului electric \n\n s. Peresecina: str. 31 August 1989, Alexandru Donici, Dacia, Mihai Eminescu, s.Peresecina, Ştefan cel Mare şi Sfînt parțial, în intervalul de timp între 09:00-16:30 pentru lucrări de defrișare şi tăiere a crengilor \n\n s. Piatra: str. Piatra 619, 1026, 9000, 9012, 9997, 9999, s. Susleni: str. Susleni 1780, 9000, 9996, 9998 în intervalul de timp între 10:00-17:00 pentru admiterea persoanelor terțe în instalațiile electrice",
    "metadata": {
      "original_file": "Radio_Orhei_0018.html"
    }
  },
  {
    "title": "Numărul cadrelor medicale în raionul Orhei a scăzut în perioada 2019-2021",
    "content": "Biroul Național de Statistică a publicat Anuarul Statistic ediția 2022 . Potrivit datelor din publicație în perioada 2019-2021 numărul cadrelor medicale în raionul Orhei a scăzut ușor. În anul 2019 în raionul Orhei erau înregistrați 208 medici, iar în anii 2020-2021 câte 201 medici. Totodată numărul personalului medical mediu în raionul Orhei în anul 2019 a constituit 533 persoane, în anul 2020-531 persoane, iar în anul 2021 – 527 persoane. Potrivit sursei citate a rămas neschimbat numărul de paturi de spital, câte 325 pentru cei trei ani prezentați în anuar.",
    "metadata": {
      "original_file": "Radio_Orhei_0448.html"
    }
  },
  {
    "title": "Circa un milion de lei a fost ridicat, în urma unor percheziții, desfășurate de CNA la Orhei în cadrul unui dosar pornit pe finanțarea ilegală a unei formațiuni politice",
    "content": "O persoană a fost reținută de CNA și procurorii mun. Chișinău, în urma unor percheziții desfășurate la Orhei în localitatea Jora de Jos. Acțiunile au avut loc în cadrul unui dosar de finanțare ilegală a unei formațiuni politice din partea unui grup organizat, iar de la fața locului a fost ridicat circa 1 milion de lei.\n\nPotrivit faptelor investigate, un grup de persoane ar fi planificat acțiuni ilegale în vederea compromiterii procesului electoral din 20 octombrie în localitatea Jora de Jos, inclusiv prin coruperea alegătorilor. Astfel, mijloacele financiare ridicate urmau a fi utilizate pentru remunerarea membrilor de partid și a simpatizanților acestuia, organizarea evenimentelor festive, concertelor, întrunirilor sau altor acțiuni publice, închirierea mijloacelor de transport, alimentarea cu combustibil sau remunerarea șoferilor.\n\nÎn urma perchezițiilor au fost ridicate mijloace financiare în diferită valută, precum și obiecte și documente care demonstrează proveniența și destinația ulterioară a banilor.\n\nAmintim că orice persoană se prezumă a fi nevinovată până la pronunțarea unei decizii definitive și irevocabile de judecată. \n\n \n\n sursa: cna.md",
    "metadata": {
      "original_file": "Radio_Orhei_0080.html"
    }
  },
  {
    "title": "Shor i-ar fi făcut cunoștință lui Plahotniuc cu fostul proprietar al Aeroportului",
    "content": "Oligarhul Ilan Shor i-ar fi făcut cunoștință lui Vladimir Plahotniuc cu Andrei Goncerenco, cunoscut opiniei publice după ce a devenit, în 2019, proprietarul a 95% din compania Avia-Invest, concesionara Aeroportului Internațional Chișinău. Potrviti Europa Liberă acest lucru poate fi confirmat de depozițiile investigator sub acoperire care afirmă că, în 2018, Plahotniuc și Goncearenco s-au înțeles să facă schimb de bunuri.Mai exact, Plahotniuc i-ar fi oferit lui Goncearenco sediul GBC, un lot de teren și o vilă urbană, iar în schimb ar fi primit un iaht cu lungimea de 72 de metri, care costă aproximativ 32 de milioane de dolari. Tranzacția ar fi avut loc prin intermediul mai multor companii offshore. Martorul citat de avocat a mai spus că Plahotniuc voia să ascundă că iahtul îi aparține și îl gestiona prin persoane și companii interpuse. \n\n mai multe detalii din procesul în care este acuzat Vladimir Plahotniuc pot fi găsite pe Europa Liberă.",
    "metadata": {
      "original_file": "Radio_Orhei_0203.html"
    }
  },
  {
    "title": "Contrastul strident din Basarabia de azi: inegalitatea feroce/Libertatea",
    "content": "Tragedia cea mai mare a Basarabiei vine dinspre inegalitatea feroce, care e mai dură decât sărăcia.\n\nDespre faptul că inegalitatea stridentă a pus stăpânire pe Republica Moldova scrie Vasile Ernu care a fost recent la Chișinău și, lângă o biserică, a văzut mașini luxoase, dar și peste 100 de cerșetori.\n\nÎn articolul din Libertatea , scriitorul reproduce și ce i-a spus un prieten bucureștean, venit prima dată în R.Moldova, pe care l-a rugat sa-i spună ce l-a șocat cel mai tare. „Fără să clipească, a zis: inegalitatea. O inegalitate așa de stridentă nu a mai văzut decât în Africa şi țări din Asia. E foarte violentă această inegalitate.\n\nSărăcia poate fi suportabilă până la un punct – inegalitatea radicală nu, pentru că ascunde o injustiție socială şi economică imensă. Oameni care muncesc 13 ore pe zi nu pot trăi din ce muncesc și alături vezi cum unii adună averi colosale în 2-3 ani. Iar asta nu anunță nimic bun şi nu are legătură cu munca.\n\nAccesul la resurse devine ceva ce ţine aproape de Evul Mediu: o mână de boieri, o clasă mică de slujbași la curtea domnească şi o mare de iobagi. Asta nu e doar sărăcie – e ceva mult mai profund, care ascunde o imensă violență socială. Și, cel mai grav, fuga în masă a oamenilor şi, mai ales, a tinerilor.\n\nPleacă masiv aproape tot ce mișcă, îmi șoptește Veaceslav Ioniţă. Dacă acum 10 ani, doar 24% dintre tineri de vârsta universitară erau peste hotarele țării, în prezent, ponderea lor deja a ajuns la 40%”, scrie Vasile Ernu.",
    "metadata": {
      "original_file": "Radio_Orhei_0346.html"
    }
  },
  {
    "title": "Comunicat DSE Orhei: săptămâna trecută în raioanele deservite s-au produs 8 incendii în sectorul locativ",
    "content": "În perioada 9-16 decembrie 2024în Orhei, Rezina, Telenești și Șoldănești s-au produs 8 incendii în sectorul locativ. În mare parte cauza acestor situații ar fi încălcarea regulilor de apărare împotriva incendiilor la exploatarea surselor de încălzire fie electrice, fie pe combustibil solid sau centrale termice conectate la conducta de gaz. În acest sens, pompierii îndeamnă cetățenii să respecte cu responsabilitate normele antiincendiare, astfel asigurând-se că sursele de încălzire destinate utilizării în locuința dumneavoastră, corespunde cerințelor.\n\nTotodată pompierii și salvatorii îndeamnă oamenii să respecte regulile antiincendiare pentru prevenirea riscurilor în preajma sărbătorilor de iarnă. În acest context aceștia vin cu un șir de recomandări la capitol amenajarea locuinței în stil de sărbătoare cu îndeplinirea tuturor normelor de securitate. Potrivit specialiștilor iluminația trebuie efectuată în conformitate cu Normele de amenajare a instalațiilor electrice. Pe Pomul de Crăciun se pot folosi ghirlande numai cu legarea în șir (succesivă) a becurilor cu tensiunea sub 12V, iar puterea electrică a becurilor nu trebuie să depășească 25 W. Atunci când procurăm luminițele e bine să le verificăm minuțios și anume să vedem dacă nu are loc încălzirea cablului, licăritul becului, scânteiere. În cazul în care se stabilesc aceste defecte, urgent ghirlanda trebuie să fie scoasă de sub tensiune, adică deconectată și cu siguranță nu trebuie s-o achiziționăm. Mai mult, procurarea acestor elemente trebuie efectuată doar din magazine standardizate, iar luminițele să aibă în cutie și un certificat de producție cu toate indicațiile de bază și anume: cum le folosim și în ce cazuri nu le putem utiliza. Fie că instalăm un brad viu sau unul artificial trebuie să respectăm regulile antiincendiare, pentru evitarea riscurilor de producere a incendiilor. Pomul de Crăciun se admite de a fi instalat numai în încăperi asigurate cu minim două ieșiri de evacuare. Acesta trebuie montat pe suport stabil în așa mod încât ramurile să nu atingă tavanul și pereții. Se interzice utilizarea proiectoarelor cu arc, lumânărilor și petardelor, a focurilor de artificii și a altor efecte de iluminare cu pericol de incendiu în nemijlocită apropiere de brad. Nu se permite împodobirea pomului cu jucării din celuloid, precum și cu tifon și vată neimpregnate cu materiale ignifuge. În cazul în care pe brad se pun luminițe, acestea trebuie deconectate din priză cînd părăsim încăperea și pe parcursul nopții. Dacă optăm pentru un pom natural ar fi bine ca acesta să fie instalat în preajma sărbătorilor, dar nu cu mult înaintea începerii acestora, întrucât în condiții de temperaturi mai mari decât în exterior, acesta ar putea să se usuce mai rapid și respectiv ar deveni mai inflamabil. Fiecare zi de aflare a acestuia în încăperea cu aer uscat va reduce din umiditatea acestuia și ar prezenta un potențial mai mare de aprindere. Totodată se interzice amplasarea pomilor de Crăciun în preajma surselor de căldură ( sobe, cămine, aeroterme, instalații de încălzit încăperea).\n\nSalvatorii atenționează că cele mai frecvente încălcări ale regulilor antiincendiare sunt anume la lansarea focurilor de artificii. Activarea acestora nu se permite în preajma clădirilor și spațiilor forestiere ce poate duce la izbucnirea incendiilor. De asemenea lansarea acestora cu abateri duce la traumatisme.\n\nÎn perioada sărbătorilor de iarnă salvatorii și pompierii vor fi la datorie, iar numărul angajaților va fi suplinit pentru prevenirea și lichidarea situațiilor de risc. Pentru evitarea situațiilor excepționale oamenii sunt îndemnați să fie responsabili, să respecte bazele securității vieții și să prevină producerea unei situații neplăcute. În situații excepționale persoanele pot apela pentru ajutor sunând la Serviciul 112.",
    "metadata": {
      "original_file": "Radio_Orhei_0038.html"
    }
  },
  {
    "title": "Atacul cu rachete al Rusiei asupra Ucrainei a lăsat din nou Moldova, inclusiv Orheiul fără curent electric",
    "content": "Rusia a atacat cu rachete sistemul energetic ucrainean, motiv pentru care în Republica Moldova au avut loc deconectări de curent de avarie. “Din cauza bombardamentelor din Odesa și Kiev a căzut linia. Ne-am deconectat de la ucraineni și din partea Ucrainei”, a afirmat directorul Energocom, Victor Bînzari. Și serviciile operatorilor de telefonie mobilă și fixă sunt indisponibile parțial sau total din cauza deconectării curentului electric. \n\n În contextul deconectărilor masive a energiei electrice în toată țara, Poliția a venit cu un apel către cetățeni să-și păstreze calmul și să țină cont de următoarele recomandări: \n\n „În special la lăsarea întunericului și din cauza vremii instabile solicităm pietonilor să manifeste maximă prudență pe traseu în timpul deplasării, iar șoferii să reducă din viteza cu care circulă în mod normal, pentru a putea reacționa în orice situație de risc; în contextul în care semafoarele nu sunt funcționale, iar iluminatul stradal va lipsi. Aveți grijă de copii și vârstnici; Evitați plimbările noaptea la ore târzii în zonele mai puțin circulate și nesigure; Deplasați-vă în grup! Nu răspundeți la provocări şi evitați persoanele cu comportament suspect sau în stare de ebrietate; Țineți-vă poșeta sau servieta sub brațul care este opus traficului, în această manieră hoții prin smulgere nu vor putea acționa; Sporiți atenția și traversați numai după ce sunteți sigur că o puteți face în siguranță.",
    "metadata": {
      "original_file": "Radio_Orhei_0468.html"
    }
  },
  {
    "title": "Comunicat DSE Orhei: incendii de vegetație pe zeci de hectare au fost înregistrate săptămâna trecută",
    "content": "În ultima săptămână din martie 2024 pompierii și salvatorii din Orhei, Rezina, Telenești și Șoldănești au activat într-un regim foarte sporit, având mai multe intervenții pe zi. Astfel în cele patru raioane s-au produs următoarele situații de risc:\n\nOrhei: În seara zilei de 27 martie curent în localitățile Curchi și Ivancea pompierii a lichidat incendii de vegetație extinse pe o suprafață de 2 și respectiv 4 ha. În ziua următoare a fost lichidat un focar de gunoiște și vegetație în or. Orhei. Vineri, 29 martie 2024, la Peresecina au ars 6 m 3 de cherestea, la lichidarea focarului au intervenit pompierii din localitate. Alte patru incendii de vegetație s-au produs în aceeași zi în Piatră, unde au fost arse 5 ha, Ivancea 3 ha, Susleni și Bolohan câte un hectar. În ziua de 31 martie la Orhei au ars cca 20 ha de iarbă uscată, un focar a izbucnit în extravilanul orașului, în regiunea centurii de ocolire, iar altul pe strada Unirii.\n\nLa Rezina pompierii zilnic au intervenit la lichidarea incendiilor de vegetație, astfel în s. Țipova și Țareuca focarele de vegetație s-au extins pe o suprafață a câte 8 ha, s. Horodiște au ars 5 ha, iar la Tarasova 7 ha. Duminică, 31 martie, în patru localități au ars în total cca 25 ha de iarbă.\n\nÎn s. Cotiujenii Mari într-o gospodărie au ars aproximativ 2 m de gard. În urma rafalelor de vânt din ziua de 29 martie, pe traseul R-9 și pe o stradă din oraș au căzut câte un arbore , ca urmare au blocat circulația rutieră. Pentru înlăturarea obstacolelor au intervenit salvatorii din Șoldănești. În s. Cunicea un bărbat de 51 ani a rămas blocat într-un motocultor, pentru descarcerarea căruia au intervenit salvatorii. La data de 30 martie pompierii și salvatorii din Șoldănești au fost solicitați pentru a intervenit în 6 situații de risc cum ar fi salvarea unui bărbat rămas cu piciorul blocat într-o semănătoare, în s. Sestaci, stingerea focarelor la iarbă și lichidarea unui incendiu în sectorul locativ, la un șopron. .\n\nLa Telenești s-au produs 7 incendii de vegetație, unde au ars cca 24 hectare de iarbă.\n\nÎn total în cele patru raioane au izbucnit 26 de focare de vegetație și gunoiște, iar cauza producerii acestor rămâne factorul uman. Ca rezultat a nerespectării regulilor de apărare împotriva incendiilor de către cetățeni, astfel de incendii nu se contenesc. De aceea DSE mun. Orhei îndeamnă să manifestați un comportament preventiv pentru a nu vă pune în pericol viața și sănătatea dumneavoastră și a celor din jur.",
    "metadata": {
      "original_file": "Radio_Orhei_0192.html"
    }
  },
  {
    "title": "Investigaţia „Washington Post”: FSB-ul rusesc îl susţine activ pe politicianul Ilan Şor",
    "content": "Washington Post vine cu o investigaţie în care este vizat liderul Partidului „Şor”. Potrivit unor documente secrete cu care operează publicaţia americană, FSB-ul rusesc îl susţine activ pe politicianul Ilan Şor, pentru a răsturna regimul de la Chişinău şi a readuce ţara în sfera de influenţă a Kremlinului, transmite Moldova 1. Tot Washington Post spune că un important politician rus l-a lăudat pe Ilan Şor, numindu-l un „partener de nădejde pe termen lung” şi chiar a oferit un contract de gaze ieftine regiunii din Republica Moldova condusă de partidul lui Şor. \n\n \n\n Publicaţia mai menţionează că FSB a cheltuit zeci de milioane de dolari pentru a cultiva o reţea de politicieni moldoveni şi pentru a reorienta ţara spre Moscova. \n\n \n\n SUA au anunţat miercuri sancţiuni împotriva a doi oligarhi moldoveni – Vladimir Plahotniuc şi Ilan Şor – suspectaţi de subminarea statului de drept în Republica Moldova şi de promovare a intereselor Federaţiei Ruse. \n\n \n\n sursa: trm.md",
    "metadata": {
      "original_file": "Radio_Orhei_0487.html"
    }
  },
  {
    "title": "„Ciuma galbenă” vs ”unirea grupurilor criminale” – reacții la votul de ieri a PDCM, FASM, Renaștere, PSRM și PCRM în Consiliul Raional Orhei",
    "content": "Votul comun al a PDCM, FASM, Renaștere, PSRM și PCRM în Consiliul Raional Orhei a generat reacții pe rețeaua de socializare facebook din partea politicienilor care au tangență cu Orheiul. \n\n Pe pagina de facebook a fugarului în Israel, Ilan Shor a apărut un text în care se spune între altele că votul de vineri a fost făcut pentru orheienii. ” am decis cu echipa noastră să votăm astăzi pentru un președinte al raionului Orhei independent și apolitic, care a devenit Vasile Adașan.Am reușit să împiedicăm ciuma galbenă să ajungă la Orhei, care l-ar fi distrus, fapt care se întâmplă peste tot unde ea apare”, se spune în text. \n\n Pe de altă parte, pe pagina de facebook a unui fruntaș PAS din Orhei, Alexei Codreanu a apărut un text în care se spune între altele că: ” La Orhei, grupările criminale s-au unit… în cadrul ședinței, înțelegerea penalului fugar cu reprezentanții PDCM, PSRM și PCRM a fost oficializată prin votarea în comun a Președintelui Raionului Orhei,…Orice afiliere cu gruparea criminală organizată reprezintă un gest rușinos ce duce la lezarea demnității umane și pune punct perspectivelor politice petru orice exponenent de partid.”",
    "metadata": {
      "original_file": "Radio_Orhei_0254.html"
    }
  },
  {
    "title": "Vicepreședinta raionului Orhei, fosta administratoare a Asociației ”Pentru Orhei” și Orhei TV pe lista sancțiunilor canadiene",
    "content": "Guvernul Canadei a anunțat azi că a impus sancțiuni câtorva persoane care au legături cu Vladimir Plahotniuc și Ilan Șor. Potrivit mass-media din capitală pe lista persoanelor sancționate figurează numele Tatianei Platon, vicepreședinta raionului Orhei responsabilă de domeniul social. De menționat că potrivit datelor CEC numele Tatiana Platon se regăsește printre candidații la funcția de primar al mun. Chișinău, din partea Partidul Politic Forța de Alternativă și de Salvare a Moldovei. \n\n Pe lista persoanelor sancționate se numără și Maria Albot, conducătoarea AO ”Pentru Orhei”, din 2015 până în 2016 și soție a lui Sergiu Albot – fost președinte al Băncii Sociale (una din cele trei bănci implicate în jaful bancar) \n\n Totodată, guvernul canadian a impus sancțiuni împotriva a șase televiziuni din R. Moldova sancționate anterior de autoritățile moldovene cu suspendarea licenței. Printre televiziunile sancționate de Canada se numără Orhei TV, căreia recent i-a expirat licența de emisie. \n\n Fostul primar de Orhei, deputatul fugit în Israel Ilan Shor, a reacționat printr-o postare într-o rețea de socializate în care a spus că nu-i pasă de sancțiunile anunțate de Canada.",
    "metadata": {
      "original_file": "Radio_Orhei_0311.html"
    }
  },
  {
    "title": "Orheiul a continuat să se depopuleze și anul trecut",
    "content": "În 2023 populația municipiului Orhei a scăzut cu aproape 500 de persoane comparativ cu anul 2022. Potrviti datelor Biroului Național de Statistică numărul populației cu reședință obișnuită în municipiul Orhei anul trectu a fost de 18224 persoane. Cu peste 1900 persoane a scăzut numărul populației în raionul Orhei, potrivit acelorași date. În 2023 în localitățile rurale raionului Orhei locuiau 60487 persoane, comparativ cu 62395 în 2022. \n\n Datele BNS arată că anul trectu în municipiul Orhei locuiau peste 8,3 mii bărbați și peste 9,8 mii femei. În localitățile raionului numărul bărbaților era de peste 29,3 mii, iar al femeilor peste 31,1 mii.",
    "metadata": {
      "original_file": "Radio_Orhei_0184.html"
    }
  },
  {
    "title": "Cetățeanul de onoare al Orheiului, Ilan Șor spune că sancțiunile contra sa reprezintă o victorie",
    "content": "Cetățeanul de onoare al Orheiului, deputatul Ilan Șor consideră că sancțiunile aplicate de SUA contra sa reprezintă o victorie mare. Acesta sugerează că sancțiunile au fost aplicate din cauza spaimei Maiei Sandu care va fi alungată în curând din Moldova. \n\n Șor a criticat declarațiile ambasadorului SUA și a mai spus că nu are proprietăți sau conturi în această țară. Referitor la afirmațiile despre Rusia și ajutorul Rusiei Șor susține că are o poziție ce coincide cu cea a partenerilor strategici ai SUA cum ar fi Israelul, Turcia, Emiratele Arabe Unite privind neutralitatea Republicii Moldova și că Moldova ar fi considerată sclavă de ambasador. \n\n Ieri autoritățile americane au anunțat sancțiuni contra lui Ilan Șor și soției acestuia, interpreta Jasmin pentru că este complice la acțiunile de subminare a statului de drept, în beneficiul Federației Ruse. Șor, împreună cu alți oligarhi corupți și cu implicarea unor entități străine, întreprinde acțiuni de destabilizare a situației politice din Republica Moldova. \n\n Soția lui Șor, care se află la Moscova, într-un interviu pentru agenția rusă TASS a declarat că se mândrește cu sancțiunile și cu soțul său. \n\n Tot ieri autoritățile SUA au anunțat sancțiuni și contra cetățeanului de onoare al satului Zahoreni din raionul Orhei – Vladimir Plahotniuc. Ultimul nu a lansat nici un mesaj public în care să comenteze situația.",
    "metadata": {
      "original_file": "Radio_Orhei_0491.html"
    }
  },
  {
    "title": "Un caz de rujeolă a fost depistat la un copil din raionul Orhei",
    "content": "În perioada 15-21 ianuarie, numărul de internări din cauza infecțiilor respiratorii acute a fost într-o ușoară creștere în comparație cu săptămâna precedentă. 102 persoane, majoritatea copii, au fost spitalizate cu gripă, iar 280 – cu infecții acute ale căilor respiratorii superioare (IACRS), anunță un comunicat al Ministerului Sănătății.\n\nÎn total, în cea de-a treia săptămână a anului curent, s-au înregistrat 7902 cazuri de IACRS, în creștere cu 16,5% și cu 68 mai multe cazuri de gripă. În același timp s-a constatat o descreștere cu circa 18% a numărului persoanelor infectate cu COVID-19. Scăderea cazurilor se atestă a treia săptămână consecutiv.\n\nDe asemenea, la 19 ianuarie a fost confirmat prin investigație de laborator un nou caz de rujeolă. Cu această infecție virală contagioasă a fost diagnosticat un copil de opt ani, din raionul Orhei. Persoanele care au fost în contact cu el se află sub monitorizarea medicului de familie.\n\nMenționăm că, rujeola poate duce la complicații grave, precum: infecție a urechii, pneumonie, encefalită, orbire și chiar deces. O persoană diagnosticată cu rujeolă poate să infecteze alte 18, dacă acestea nu sunt vaccinate, cel mai des fiind afectați copiii.\n\nRujeola poate fi prevenită doar prin vaccinare, având în vedere că tratament specific nu există, anunță sursa citată.",
    "metadata": {
      "original_file": "Radio_Orhei_0242.html"
    }
  },
  {
    "title": "Miercuri, CECE mun.Orhei va aștepta probele că Pavel Verejanu nu a acționat împreună cu Partidul Șor împotriva Republicii Moldova",
    "content": "Consiliul Electoral de Circumscripție Electorală mun.Orhei a pornit procesul de reexaminare a cererii de înregistrare a lui Pavel Verejanu în cursa electorală, după încheierea CSJ prin care a fost obligat să facă acest lucru. Potrivit Europa Liberă, care îl citează pe președintele CECE Orhei , Grigore Mîra, Pavel Verejanu urmează să prezinte, pe 25 octombrie, probe suplimentare „care confirmă că nu a acționat împreună cu Partidul Șor împotriva Republicii Moldova”.Potrivit noilor proceduri, consiliul electoral din Orhei îl va putea înscrie, însă, în cursă doar după ce va primi un aviz pozitiv de la Comisia Electorală Centrală, care va prezenta probele prezentate. \n\n Pavel Verejanu figurează în lista celor 102 de persoane care nu au dreptul să candideze la alegeri, întocmită în urma modificărilor la Codul Electoral, adoptate recent de partidul de guvernământ. \n\n Pe 6 octombrie, Consiliul Electoral al Circumscripției Electorale (CECE) municipale Orhei l-a exclus din cursa electorală, în care el intenționa să participe în calitate de candidat independent.Verejanu a contestat decizia CECE Orhei la Curtea de Apel Chișinău, reclamând că i-a fost lezat dreptul de a candida. \n\n Judecătorii au obligat consiliul electoral din Orhei să reexamineze cererea fostului membru al Partidului Șor Pavel Verejanu de a se înscrie în cursa electorală pentru un nou mandat de primar de Orhei, în calitate de candidat independent. El ar trebui să prezinte probe că s-a disociat de partid.",
    "metadata": {
      "original_file": "Radio_Orhei_0307.html"
    }
  },
  {
    "title": "Comunicat DSE Orhei: săptămâna trecută din șirul intervențiilor angajaților a făcut parte salvarea unei pisici",
    "content": "În ultima săptămână a lui septembrie 2024, în cele patru unități de pompieri și salvatori ale DSE mun. Orhei au parvenit următoarele solicitări din partea cetățenilor, unde a fost necesară intervenirea forțelor de salvare: În prima zi de octombrie salvatorii din Orhei și Rzina au avut două misiuni, una de salvare a unei pisici de pe acoperișul unei clădiri din str 1 Mai, Orhei și alta de înlăturarea a unui roi de viespi dintr-un loc public din str. 1 Mai, or. Rezina.\n\nÎn următoarea zi de către salvatori au fost deblocate două uși ale apartamentelor din or. Orhei și Rezina. La data de 3 octombrie 2024 pompierii din Telenești au lichidat un incendiu produs într-o casă din s. Crăsnășeni, unde focul a distrus bunuri într-o odaie. Un focar de vegetație uscată s-a extins pe o suprafață de 5 ha în s. Curătura, r-l Şoldăneşti, în seara zilei de 4 octombrie. Pompierii au lichidat incendiu fără ca acesta să provoace pagube materiale cetățenilor.\n\nÎn dimineața zilei de 7 octombrie 2024 în preajma s. Peresecina, r-l Orhei s-a produs un accident rutier cu implicarea a două unități de transport. Aici salvatorii au lichidat consecințele impactului rutier. Un garaj din or. Orhei a luat foc în noaptea de duminică, 6 octombrie. Pompierii au lichidat incendiu fără ca acesta să se răspândească.\n\nActivități de prevenire ale angajaţilor DSE mun. Orhei continuă, iar prioritar sunt cele de prevenire a incendiilor în sectorul locativ și prevenirea intoxicației cu monoxid de carbon. Astfel, salvatorii recomandă să respectați cu strictețe regulile de siguranță la exploatarea instalațiilor ce funcționează pe bază de gaze naturale, inclusiv a buteliilor cu gaz lichefiat. În cazul utilizării acestora, oamenii sunt rugați să monteze corect instalațiile conectate la gaze naturale, precum și în locuri inaccesibile copiilor. Funcționalitatea acestora trebuie să fie verificată sistematic, iar în cazul în care sunt depistate defecțiuni, oamenii trebuie să solicite ajutorul specialiștilor autorizați.\n\nConectarea instalațiilor alimentate cu gaze naturale se va efectua doar după înlăturarea cauzelor care au dus la eliminarea de gaze. Amplasarea buteliilor în interiorul locuințelor, mai ales în preajma surselor de căldură, este interzisă. Persoanele care optează pentru utilizarea acestora trebuie să le poziționeze în cutii metalice în afara încăperilor, la o distanță minimă de 5 m de la intrarea în locuință. Alimentarea acestora este posibilă doar cu combustibilul pentru care sunt destinate. \n\n Totodată, pompierii vă atenționează asupra exploatării corecte a aragazului. Acesta trebuie să fie oprit după utilizare, iar la părăsirea locuinței, aragazul să fie neapărat deconectat.\n\nPentru evitarea intoxicațiilor, cetățenii trebuie să asigure ventilarea permanentă a încăperilor în care sunt instalate aparate cu flacără deschisă, alimentate cu gaze naturale.\n\nDeci, exploatarea necorespunzătoare a instalațiilor de gaze poate provoca consecințe tragice, inclusiv izbucnirea incendiilor sau declanșarea unor explozii în spații închise.",
    "metadata": {
      "original_file": "Radio_Orhei_0079.html"
    }
  },
  {
    "title": "Ambasadoarea Corina Călugăru a avut o întrevedre cu Primarul or. Dijon François Rebsamen",
    "content": "Oportunitățile de cooperare la nivelul autorităților locale, promovarea schimburilor economice, în special în sectoarele agroalimentar și vitivinicol au fost abordate de către Ambasadoarea Corina Călugăru cu Primarul or. Dijon, François Rebsamen, anunță un comunicat al Ambasadei Franței în Republica Moldova .\n\nOficialii au convenit să contribuie în comun la dezvoltarea cooperării descentralizate dintre țările noastre, prin stabilirea unor parteneriate între localități, școli, comunități, inclusiv prin intermediul asociației Cités Unies France, care cuprinde colectivitățile teritoriale franceze angajate în dezvoltarea cooperării internaționale și care, actualmente, este prezidată de către dl Rebsamen.\n\nDezvoltarea cooperării în domeniul agroalimentar și vitivinicol a constituit un alt subiect de interes al discuțiilor, Dijon fiind considerat capitala gastronomiei și vinului. Din această perspectivă, Ambasadoarea Corina Călugăru a reiterat interesul Republicii Moldova de a efectua schimburi de practici între experții celor două țări, de a integra studenți moldoveni în școlile profesionale din regiune și de a participa la evenimentele organizate în cadrul centrului Cité internationale de la gastronomie et du vin din Dijon.\n\nÎn finalul întrevederii, a fost agreată organizarea unor evenimente culturale la Dijon, cu scopul promovării valorilor și tradițiilor naționale, dar și a consolidării relațiilor interumane între popoarele noastre.",
    "metadata": {
      "original_file": "Radio_Orhei_0429.html"
    }
  },
  {
    "title": "Cererea de recurs a SCL Orhei într-un dosar de milioane, către o întreprindere despre care SIS spune că e afiliată lui Șor, a fost retrasă",
    "content": "Cererea de recurs în cauza ÎM Servicii Comunal-Locative Orhei contra SRL Genesis International a fost retrasă, iar procedura în ordine de recurs a fost încetată. Această informație se conține pe site-ul Curții Supreme de Justiție, care ieri urma să examineze recursul întreprinderii fondate de autoritățile municipale. \n\n La bază stă un litigiu în care SRL Genesis International cere de la SCL Orhei achitarea unei datorii de milioane. Judecătoria Orhei și Curtea de Apel Chișinău au obligat întreprinderea fondată de Consiliul Municipal Orhei și care gestionează bunuri publice la plata către Genesis International SRL a sumei de cca 9,7 milioane lei pentru obligațiile asumate prin contractul vînzare-cumpărare nr. 03/04-18 din 03 aprilie 2018 și acordurile adiționale, contractul de prestare a serviciilor nr. 01/04-19 din 01 aprilie 2019 și acordurile adiționale.Totodată, ÎM Servicii Comunal-Locative Orhei a fost obligată să achite o dobândă de întârziere de peste 4 milioane lei, 50 mii lei drept taxă de stat și alte 25 mii lei pentru achitarea serviciilor juridice. În toamna anului 2022 SCL Orhei a refuzat să publice contractele menționate mai sus, lucru cerut într-o cerere de acces la informații. \n\n SRL Genesis International a fost inclusă anterior de Serviciul de Informații și Securitate într-o listă a entităților afiliate lui Ilan Șor. \n\n Mai multe privind acest subiect, în ancheta ” Drumul asfaltat spre faliment al unei întreprinderi din Orhe i”.",
    "metadata": {
      "original_file": "Radio_Orhei_0096.html"
    }
  },
  {
    "title": "Expert: De ce Kievul nu-i sancționează pe liderii de la Tiraspol și nu le retrage cetățenia ucraineană?",
    "content": "Congresul așa zișilor aleși din nerecunoscuta RMN, anunțat pentru 28 februarie, a adaugat dureri de cap Chișinăului și metropolelor apusene, care tocmai au consemnat doi ani de la invazia rusă în Ucraina.\n\nChiar dacă versiunea că Tiraspolul va cere alipirea la Rusia nu este confirmată de serviciile speciale și oficialii moldoveni și ucraineni, subiectul este intens discutat de experți, îndeosebi de cei de la Kiev.\n\nÎn contextul eventualelor pericole din partea Transnistriei pentru mersul războiului din Ucraina, dar și pentru destabilizarea R.Moldova, expertul militar ucrainean, politologul Dmitri Sneghiryov , se arată nedumerit de faptul că autoritățile de la Kiev nu-i sancționează pe liderii separatiști de la Tiraspol, mai ales că aceștia sunt cetățeni ucraineni.\n\n” Președintele nerecunoscutei RMN are pașaport ucrainean, prim-ministrul – pașaport ucrainean, ministrul de externe- pașaport ucrainean. Toți aceștia mai au și proprietăți imobiliare în Ucraina. Cum așa? ” , se întreabă Sneghiryov, care întrevede în aceasta o încurajare a separatismului.\n\nLiderii transnistreni intră nestingherit de pe sectorul transnistrean al hotarului pe teritoriul Ucrainei, spune politologul, mai adăugând că pretinsului premier Alexandr Rosenberg îi place să se odihnească și sa sărbătorească revelionul cu familia în Odessa, iar separatistul-șef Vadim Krasnoselski, aflat anterior în căutare internațională, nu a avut nicio problemă cu structurile de resort ale statului vecin.\n\n” Din anul 2007 până în 2015, actualul așa zis președinte al RMN, Krasnoselski, la acea vreme – ministru de interne, se afla în căutare internațională. Deci, era și în baza Ministerului de Interne al Ucrainei. Dar asta nu l-a împiedicat să traverseze hotarul ucrainean de 300 de ori cu pașaport rusesc și de zece ori – cu cel ucrainean” .\n\nÎn situația în care conducătorii transnistreni prezintă pericol, ” de ce față de ei nu sunt aplicate sancțiuni și nu le este anulată cetățenia ucraineană? ” – a întrebat Sneghiryov în timpul unui interviu la Politeka online , adresându-se virtual președintelui Consiliului de securitate națională și apărare de la Kiev, Oleksiy Danilov.\n\nParadoxul l-a explicat expertul însuși, care a spus că situația din regiunea transnistreană, ca gaură neagră prin care trec fluxuri uriașe de contrabandă, este convenabilă și Rusiei, și Moldovei, și Ucrainei.\n\nDatele despre liderii transnistreni, vocalizate pe canalul youtube ucrainean au fost, de fapt, prezentate mai demult – încă în luna iunie 2022, în investigațiile unor jurnaliști din R.Moldova și Ucraina.\n\nÎn acea perioadă, deschiderea celui de-al doilea front de pe teritoriul pretinsei RMN părea iminentă, iar RISE Moldova menționa că SBU (serviciul de securitate al Ucrainei), care a fost solicitat pentru informații despre cetățenia liderilor transnistreni și posibile sancțiuni față de ei, a răspuns laconic: ”comunicăm despre lipsa informației solicitate”.\n\nTot atunci, probabilitatea aplicării sancțiunilor față de liderii de la Tiraspol, care controlează ”zona de ocupație rusă” a fost comentată de Mihailo Podoliak, consilier în administrația președintelui Volodimir Zelensky .\n\n” Consider că în lista sancțiunilor trebuie incluși un număr maximal de subiecți, care desfășoară activități pe teritoriul Transnistriei. În general, Transnistria, în forma sa de astăzi, este un factor destabilizator nu doar pentru Moldova,<…> dar și un focar de tensiune pentru Ucraina ”, spunea Podoliak cu mai bine de un an și jumătate în urmă.",
    "metadata": {
      "original_file": "Radio_Orhei_0215.html"
    }
  },
  {
    "title": "Într-un an, numărul tinerilor din R.Moldova scade cu mai mult decât întreaga populație a orașului Orhei",
    "content": "La începutul anului 2023, în comparație cu anul precedent, populația R.Moldova, cu vârste între 14 și 34 de ani, a scăzut cu 36,8 mii persoane (sau cu 5,6%). Conform rezultatelor Anchetei Forței de Muncă, în raport cu statutul activității curente, peste o treime din ei au fost ocupați (37,0% sau circa 237 mii persoane), adică aveau un loc de muncă, circa 2% (peste 10 mii) erau șomeri și restul, 61,4% (peste 393 mii), erau inactivi din punct de vedere economic (persoane în afara forței de muncă). În rândul celor din urmă, peste 42% erau încadrați în sistemul național de învățământ. Datele au fost prezentate de Biroul Național de Statistică , notează yellowpages.md .\n\nReieșind din datele oficiale, într-un an, pe ansamblul republicii numărul tinerilor se reduce cu mult mai mult decât este în prezent, bunăoară, întreaga populație a orașului Orhei . Asta, în condițiile în care și numărul locuitorilor Orheiului se micșorează pe an ce trece, constituind deja mai puțin de 20 de mii de persoane .\n\nPotrivit BNS, fiecare al șaselea tânăr în vârstă de 15-24 ani (17,2%), peste un sfert din tinerii de 15-29 ani (26,2%) și aproape fiecare a treia persoană în vârstă de 15-34 ani (29,7%) nu a fost cuprinsă nici în procesul de educație (formal sau non-formal), nici în ocupare (Tinerii NEET – Not in Education, Employment or Training). Pentru toate trei grupe de vârstă, valoarea acestui indicator a fost mai înaltă în rândul femeilor în comparație cu bărbații.",
    "metadata": {
      "original_file": "Radio_Orhei_0350.html"
    }
  },
  {
    "title": "Uniunea Democrată a Maghiarilor, Șoșoacă și alte formațiuni exotice au fost votate la Orhei ieri în cadrul europarlamentarelor",
    "content": "Datele Autorității Electorale Permanente din România arată că la secția de vot din municipiul Orhei în cadrul alegerilor europarlamentare de ieri au votat 2153 de persoane care dețin cetățenia română. Din acest număr, 30 de voturi au fost declarate nevalabile, iar majoritatea 1188 persoane au votat alianța electorală PSD-PNL. Opoziția sistemică de dreapta – Alianța Dreapta Unită s-a plasat pe locul doi, acumulând 430 de voturi, iar pe locul trei s-a plasat partidul AUR, pentru care au votat 105 persoane. \n\n Totuși simpatii în rândul votanților au găsit și formațiuni sau persoane mai exotice pentru părțile Orheiului. Astfel spre exemplu Uniunea Democrată a Maghiarilor din România a fost votată de 16 persoane, iar fostul soț al senatoarei scandaloase Diana Șoșoacă – Dumitru-Silvestru Șoșoacă a fost susținut de 17 persoane care au votat la Orhei.",
    "metadata": {
      "original_file": "Radio_Orhei_0147.html"
    }
  },
  {
    "title": "Unde în raionul Orhei sunt programate deconectări ale curentului electric din cauza lucrărilor",
    "content": "În câteva localități din raionul Orhei până la sfârșitul săptămânii sunt programate deconectări de curent electric în legătură cu lucrările programate anunță furnizorul Premier Energy \n\n Potrivit datelor publicate pe site-ul companiei marți, 28 ianuarie vor fi deconectări în: \n\n or. Orhei: str. Bogdan Petriceicu Haşdeu, Serghei Lazo, s. Piatra: str. Piatra 9999, s. Pohorniceni: str. Pohorniceni, Ştefan cel Mare şi Sfînt parțial, în intervalul de timp între 10:00-17:00 pentru admiterea persoanelor terțe în instalațiile electrice \n\n or. Orhei: str. Glavan Boris, Vasile Lupu parțial, în intervalul de timp între 09:15-16:00 pentru lucrări de defrișare şi tăiere a crengilor \n\n s. Peresecina: str. 31 August 1989, Bogdan Petriceicu Haşdeu, Butoi , Butoiaş, Chişinăului, Dep.Toader Iurcu, Petru Rareş, Răzeşilor, Peresecina parțial, în intervalul de timp între 09:25-16:30 pentru lucrări de reparaţie a echipamentului electric \n\n s. Peresecina: str. Butoi , Petru Rareş, s.Peresecina parțial, în intervalul de timp între 11:00-17:00 pentru lucrări de defrișare şi tăiere a crengilor \n\n Miercuri, 29 ianuarie vor fi deconectări în: \n\n s. Peresecina: str. 31 August 1989, Alexandr Puşkin, Alexandru Donici, Alexandru Donici str-la, Alexandru Plămădeală, Bogdan Petriceicu Haşdeu, Burebista, Columna lui Traian, Constantin Stamati, Cosmonauţilor, Dacia, Docuciaev, Fîntînilor, Mihai Eminescu, Mihail Frunze, Miron Costin, Nicolae Dimo, Petru Rareş, Pilotul Vas Pantea, Pionerilor, Peresecina, Sergiu Niţă, Ştefan cel Mare şi Sfînt, Tcacenco, Tineretului parțial, în intervalul de timp între 09:15-17:00 pentru lucrări de reparaţie a echipamentului electric \n\n s. Peresecina: str. Dimitrie Cantemir, Ion Creangă str-la, Mihai Eminescu, Vasile Lupu, s.Peresecina, Ştefan cel Mare şi Sfînt parțial, în intervalul de timp între 09:15-16:30 pentru lucrări de defrișare şi tăiere a crengilor \n\n s. Piatra: str. Piatra 9001, 9013E parțial, în intervalul de timp între 10:00-17:00 pentru admiterea persoanelor terțe în instalațiile electrice \n\n Joi, 30 ianuarie vor fi deconectări în: \n\n or. Orhei: str. 31 August 1989, Codreanca, Codru, Dragoş Vodă, Nicolae Milescu Spătaru, Petru Rareş, Tineretului, Vasile Alecsandri parțial, în intervalul de timp între 09:00-17:00 pentru lucrări de reparaţie a echipamentului electric \n\n s. Peresecina: str. 31 August 1989, Alexandru Donici, Dacia, Mihai Eminescu, s.Peresecina, Ştefan cel Mare şi Sfînt parțial, în intervalul de timp între 09:00-16:30 pentru lucrări de defrișare şi tăiere a crengilor \n\n s. Piatra: str. Piatra 619, 1026, 9000, 9012, 9997, 9999, s. Susleni: str. Susleni 1780, 9000, 9996, 9998 în intervalul de timp între 10:00-17:00 pentru admiterea persoanelor terțe în instalațiile electrice",
    "metadata": {
      "original_file": "Radio_Orhei_0002.html"
    }
  },
  {
    "title": "Din cele aproape 1,9 mii de intervenții ale DSE Orhei, peste 1,4 mii au fost la incendii soldate cu decesul a 10 persoane",
    "content": "De la începutul anului, cele patru unități de salvatori și pompieri din Orhei, Rezina, Telenești și Șoldănești au intervenit în 1887 de situații excepționale. Din acestea 1413 intervenții au fost la lichidarea focarelor de ardere, soldate cu decesul a 10 persoane, anunță un comunicat al Direcției Situații Excepționale Orhei.\n\nÎn raionul Orhei de la începutul anului până în prezent au avut loc 748 de cazuri excepționale, din ele 642 lichidări de incendii (vegetație, gunoiște etc.). Totodată în raionul Orhei la moment s-au produs 43 de incendii de proporții, 31 din ele fiind în sectorul locativ în care și-au pierdut viața 8 persoane.\n\nDin toate incendiile produse în acest an, 90% au avut loc din cauza factorului uman. În acest context, pentru a diminua incendiile în sectorul locativ, angajații DSE mun. Orhei desfășoară diverse măsuri de prevenire cu cetățenii, reamintindu-le regulile de apărare împotriva incendiilor. \n\n Reiterăm că în seara zilei de 7 decembrie în s. Ivancea într-un incendiu devastator au decedat două persoane. Acest fapt ar trebui să-i pună pe toți cetățenii în gardă, deoarece neglijența cu sursele de foc poate duce la o tragedie.\n\nAstfel, pentru a sensibiliza locatarii comunei Ivancea, Orhei, la 17 decembrie, în localitatea dată s-a desfășurat o activitate de informare în domeniul antiincendiar. Cinci grupuri mixte formate din pompieri și salvatori, polițiști, reprezentați ai APL-ului, au mers din casă în casă pentru a diiscuta cu cetățenii. Oamenii au primit de la salvatori recomandări și suport informativ în domeniul antiincendiar. Copiilor le-au fost reamintite regulile de comportament în timpul vacanței de iarnă. Deasemenea DSE mun. Orhei a instalat 5 detectoare de fum în cinci case unde locuiesc persoane din categoria de risc.\n\nDSE mun. Orhei îndeamnă să respectați în continuare normele de apărare împotriva incendiilor care vă pot salva viața.",
    "metadata": {
      "original_file": "Radio_Orhei_0452.html"
    }
  },
  {
    "title": "Astăzi a fost anunțat că mâine va avea loc ședința de constituire a CM Orhei",
    "content": "Astăzi, pe pagina web oficială a Primăriei Orhei, a fost publicat anunțul despre faptul că mâine, 1 decembrie, ora 15, în sala de sedințe a Primăriei, va avea loc ședința de constituire a Consiliului municipal Orhei.\n\nÎn anunț se face trimitere și este atașată hotărârea Consiliului Electoral al Circumscripției Electorale municipiului Orhei , care a fost luată cu două zile mai devreme – pe 28 noiembrie. \n\n\n\nAmintim că, tot astăzi, a devenit cunoscut că pe 4 decembrie se va desfășura ședința de constituire a Consiliului raional Orhei.\n\nAceastă informație a ajuns la public din timp, datorită faptului că Hotărârea despre convocarea sedinței, care a fost aprobată de Consiliul Electoral Central, a fost publicată pe pagina web oficială a instituției în chiar ziua aprobării actului respectiv.",
    "metadata": {
      "original_file": "Radio_Orhei_0281.html"
    }
  },
  {
    "title": "Donație de 7 mașini pentru extinderea serviciilor sociale și de ocupare a forței de muncă în raioanele Orhei, Rezina, Șoldănești și Telenești",
    "content": "Luni, 19 august, a avut loc evenimentul oficial de transmitere a mașinilor pentru Ministerul Muncii și Protecției Sociale, care vor fi distribuite către Agenția Teritorială de Asistență Socială (ATAS) Centru-Est și către Agenția Națională pentru Ocuparea Forței de Muncă. Autovehiculele sunt procurate cu suportul financiar al Guvernului Germaniei în cadrul proiectului „ Sprijinirea comunităților moldovenești în găzduirea refugiaților ucraineni ” implementat de GIZ, anunță un comunicat al Ministerului Muncii și Protecției Sociale.\n\nCele 7 mașini donate, în valoare de 2.621 milioane lei, vor fi utilizate pentru serviciile sociale din cadrul celor patru Structuri Teritoriale de Asistență Socială Orhei, Rezina, Șoldănești și Telenești și pentru extinderea echipelor mobile din cadrul celor 3 Structuri Teritoriale de Ocupare a Forței de Muncă Rezina, Șoldănești și Telenești. Cu ajutorul vehiculelor, lucrătorii din domeniul asistenței sociale vor putea oferi serviciile sale mai multor cetățeni din teritoriu, în speciale în localitățile și comunitățile mai îndepărtate și greu accesibile.\n\n„ Vom avea mai multă protecție socială pentru cetățenii de la Orhei, Rezina, Șoldănești și Telenești, cu suportul generos al GIZ Moldova. Vom ajunge la beneficiarii și beneficiarele noastre din localitățile mai îndepărtate și vom putea oferi mai multe locuri de muncă pentru cetățenii care nu au posibilitatea să se deplaseze către STOFM-uri – este un pas important în extinderea accesului la serviciile sociale din țară ” a menționat Alexei Buzu, ministrul muncii și protecției sociale.\n\nÎn Republica Moldova există 371 de servicii sociale, care însă sunt distribuite neuniform în raioane. Scopul Ministerului Muncii și Protecției Sociale este de a aduce serviciile sociale necesare în fiecare localitate din țară, chiar și în cele mai îndepărtate și greu accesibile pentru asistenții sociali.\n\n„Ca parte a reformei sociale „RESTART”, sprijinul Guvernului Germaniei în sectorul social contribuie la realizarea valorilor moderne în furnizarea de servicii sociale în Moldova. Sperăm că aceste unități mobile vor ajuta serviciile de asistență socială și forța de muncă să crească capacitatea de angajare în zonele rurale și să îmbunătățească accesul la serviciile mobile pentru persoanele cu dizabilități. Recent, cu sprijinul Cooperării Germane, au fost instruiți aproximativ 55 de asistenți sociali ai echipelor mobile. Suntem bucuroși că încă 4 echipe se vor bucura de automobile noi în serviciul lor” , a declarat Verena Zell, șefa Cooperare pentru Dezvoltare la Ambasada Germaniei în Republica Moldova.\n\nReforma „Restart” și-a propus să îmbunătățească guvernanța și transparența în sistemul de asistență socială și să asigure accesul uniform și echitabil al populației vulnerabile la servicii sociale de calitate. Asistența socială trebuie uniformizată pe tot teritoriul Republici Moldova, astfel încât să existe servicii calitative și suficiente în toate raioanele și pentru toate categoriile de beneficiari din rândul populației vulnerabile, în special pentru copii, vârstnici şi persoane cu dizabilităţi.\n\n„ Înmânarea de astăzi a acestor automobile marchează o etapă semnificativă în angajamentul continuu al Guvernului Germaniei de a îmbunătăți viața celor afectați de criză. Prin proiectul HOST, îmbunătățim accesibilitatea, calitatea și eficiența serviciilor esențiale sociale, de sănătate și educație în cele șapte raioane cele mai afectate de afluxul de refugiați din Ucraina. Mulțumită sprijinului din partea Cooperării Germane, aceste automobile nou procurate vor permite echipelor mobile să ajungă mai frecvent și mai eficient la beneficiari, asigurându-se că ajutorul este întotdeauna la îndemână ”, a declarat Claudia Hermes, Director de țară GIZ Moldova.\n\nLa finalul evenimentului, Ministrul Muncii și Protecției sociale a ținut să le mulțumească partenerilor pentru susținerea fortificării și dezvoltării sistemului de asistență socială și a eforturilor pentru promovarea ocupării forței de muncă.",
    "metadata": {
      "original_file": "Radio_Orhei_0110.html"
    }
  },
  {
    "title": "Compensarea tarifului la apă – din bugetul Orheiului. Cine nu va beneficia de compensare",
    "content": "Consiliul Municipal Orhei a aprobat o decizie care reglementează procedura compensării cu 50% a tarifului pentru apă achitat de consumatorii casnici. Potrivit documentului publicat în Registrul de Stat al actelor locale Primăria Orhei va asigura achitarea subvențiilor către SA Regia Apa-Canal Orhei din bugetul municipiului sau din alte surse financiare atrase pentru compensarea veniturilor ratate, în baza rapoartelor prezentate de Regie. \n\n De compensații nu vor avea parte însă cei care au datorii la SA Regia Apă-Canal Orhei, cei care nu comunică datele de pe contor, sau cei care având condiții de conectare la rețeaua de canalizare refuză să se conecteze. \n\n Prin aceiași decizie a fost abrodată Decizia din 10.09.2015 ”Cu privire la compensarea cheltuielilor persoanelor fizice pentru furnizarea apei”. \n\n Amintim că într-o investigație realizată în 2016 de Radio Orhei, la scurt timp de la introducerea compensației directorul de atunci al Apă-Canal Orhei, actualul vicepreședinte al raionului Orhei, Victor Perțu nu menționa necesitatea acoperirii compensației din bugetul municipal, ba din contra spunea că compensația este benefică întreprinderii.",
    "metadata": {
      "original_file": "Radio_Orhei_0405.html"
    }
  },
  {
    "title": "Comunicat DSE Orhei: cratițe uitate pe foc cât pe ce să provoace incendii în raionul Orhei",
    "content": "În prima săptămână de noiembrie, pompierii și salvatorii din Orhei, Telenești, Rezina și Șoldănești au avut diverse intervenții cum ar fi lichidarea unui incendiu la o construcție auxiliară din s. Miclești, r-l Criuleni, unde au intervenit pompierii din Orhei. Incendiul s-a produs în amiaza zilei de 4 noiembrie. În aceeași zi pompierii din Șoldănești au lichidat un focar la o gunoiște din s. Rogojeni. Un alt focar de gunoiște a fost stins de către pompierii din Orhei la data de 6 noiembrie, în s. Biești.\n\nȘi în ziua de 7 noiembrie pompierii din Orhei au fost solicitați la Criuleni, de această dată pentru a stinge un incendiu de vegetație în s. Miclești, iar la Rezina, în s. Ciornaia s-a aprins un tractor. Pompierii ajunși la fața locului au constat că de flăcări este cuprins un tractor de model DAF.\n\nPe 8 noiembrie aproape de miezul nopții a fost incendiat gunoiul dintr-un tomberon din centrul orașului Orhei, incendiul fiind lichidat de către pompieri. La Șoldănești în același timp a fost prevenit un incendiu într-o gospodărie din s. Găuzeni, incendiul avea să izbucnească la un coș de fum.\n\nSâmbătă, 9 noiembrie 2024, la Peresecina pompierii au fost solicitați pentru a lichida un focar de vegetație și altul de gunoi, iar salvatorii din Orhei au deblocat o ușă dintr-o gospodărie din s. Zahoreni, aici a fost lăsată o cratiță încinsă pe aragaz.\n\nLa ora 02:35, deja pe data de 10 noiembrie, pompierii din Rezina au fost sesizați precum că la Trifești arde gunoiștea din localitate. Ore în șir pompierii au lichidat incendiul care a cuprins o suprafață de cca 300 m 2 . Spre amiază la Orhei a fost prevenit un incendiu, care putea fi provocat de o cratiță uitată pe aragaz într-un apartament din str. V. Lupu. Salvatorii au deblocat ușa și au înlăturat cratița încinsă.\n\nPompierii și salvatorii Vă îndeamnă să respectați normele de apărare împotriva incendiilor pentru a evita situații de risc.",
    "metadata": {
      "original_file": "Radio_Orhei_0055.html"
    }
  },
  {
    "title": "Un bărbat suspectat de omor reținut de polițiștii din Orhei",
    "content": "La 23 ianuarie, în jurul orei 16:30, polițiștii din Orhei au fost sesizaţi de un bărbat despre faptul că a găsit corpul neînsuflețit al unchiului său în casa acestuia, cu semne de moarte violentă, anunță un comunicat plasat pe site-ul Poliției Republicii Moldova .\n\nLa fața locului, oamenii legii au stabilit identitatea victimei, care s-a dovedit a fi un bărbat de 61 de ani, locuitor al satului Susleni din raionul Orhei.\n\nÎn urma cercetărilor preliminare, bărbatul ar fi decedat din cauza loviturilor primite, fapt confirmat ulterior de către medicul-legist. În scopul identificării autorului infracțiunii, oamenii legii au organizat un plan special de acţiuni, care s-a soldat cu reținerea suspectului.\n\nAcesta s-a dovedit a fi un bărbat de 40 de ani, originar din aceeași localitate, anterior judecat pentru săvârșirea infracțiunilor de jaf, huliganism și violență în familie.\n\nPreliminar s-a constatat că, aceștia au consumat împreună băuturi alcoolice, iar la un moment dat s-ar fi iscat un conflict, care a degenerat în bătaie. Bărbatul a fost reținut pentru 72 de ore. Pe acest caz a fost iniţiată o cauză penală pentru „Omor intenţionat”.\n\nDacă va fi găsit vinovat, suspectul riscă până la 15 ani privaţiune de libertate.\n\nÎn continuare polițiștii din Orhei efectuează acțiuni de urmărire penală și măsuri de investigație pentru stabilirea tuturor circumstanțelor și persoanelor implicate.",
    "metadata": {
      "original_file": "Radio_Orhei_0239.html"
    }
  },
  {
    "title": "Săptămâna trecută salvatorii din Orhei au intervenit la salvarea unei persoane care dorea să sară de la etaj",
    "content": "În prima săptămână a lunii mai pompierii și salvatorii din cele patru unități ale DSE mun Orhei au intervenit în forță la diverse situații de risc în care s-au aflat locuitorii raioanelor Orhei, Rezina Telenești și Șoldănești, anunță un comunicat al Direcției Situații Excepționale Orhei. \n\n În Orhei începând cu unu mai s-au produs următoarele: au fost deblocate uși ale locuințelor unde au fost depistate câteva persoane, dintre care una fiind în comă și predată medicilor; au prevenit un incendiu în urma unui scurtcircuit într-o casă; au intervenit la salvarea unei persoane ce intenționa să se arunce de la etaj; au inițiat procesul de ridicare a unei muniții din s. Trebujeni monitorizând procesul până la ridicarea acestea de către geniștii Forțelor Armate; au lichidat incendii de vegetații și gunoiște. \n\n Pompierii și salvatorii din Șoldănești și-au început activitatea în luna mai cu lichidarea unui incendiu masiv într-o gospodărie din s. Sămășcani, unde a ars acoperișul unui garaj și baloți de fân; au lichidat incendii de vegetație și au prevenit extinderea acestora. \n\n Și la Telenești pompierii au activat în regim sporit. Astfel pe lângă acțiuni de lichidare a incendiilor de gunoiște și vegetație, salvatorii au efectuat pomparea apei din beciurile gospodăriilor din Chiștelnița. \n\n Nici la Rezina oamenii nu au respectat normele antiincendiare și ca urmare s-au produs mai multe focare de vegetație și gunoiște la care au intervenit pompierii pentru lichidarea acestora. \n\n Stimați cetățenii, respectați normele antiincendiare pentru a nu vă pune în pericol viața dumneavoastră și a celor apropiați!",
    "metadata": {
      "original_file": "Radio_Orhei_0393.html"
    }
  },
  {
    "title": "Numărul alegătorilor din raionul Orhei în continuare îl depășește pe cel al populației orheiene cu reședință obișnuită",
    "content": "Comisia Electorală Centrală a dat publicității numărul alegătorilor înscriși în Registrul de Stat al Alegătorilor. Potrivit datelor CEC la 1 septembrie în Registrul de Stat al Alegătorilor erau înscriși 3 300 790 alegători. Potrivit acelorași date în raionul Orhei figurează 96100 de alegători. Cifra alegătorilor din raionul Orhei este în scădere față de cea din vara anului trecut , când în raionul Orhei erau înregistrați 97 225 alegători. Totuși cifra alegătorilor orheieni în continuare o depășește pe cea a populației cu reședința obișnuită. Potrivit datelor Biroului Național de Statistică la 1 ianuarie 2024 în raionul Orhei era înregistrată o cifră de 75 228 de persoane, care include și copiii. \n\n La începutul anului curent Promo-Lex își manifesta îngrijorarea față de faptul că populația descrește, dar numărul alegătorilor din RSA crește.",
    "metadata": {
      "original_file": "Radio_Orhei_0106.html"
    }
  },
  {
    "title": "Primarul localității Chiperceni a demisionat, pe 18 mai vor fi organizate alegeri noi",
    "content": "Comisia Electorală Centrală (CEC) a stabilit, pentru data de 18 mai 2025, alegeri locale noi pentru funcția de primar în comuna Chiperceni, raionul Orhei, informează MOLDPRES.\n\nLiomid Savca a fost ales în cadrul alegerilor generale locale din noiembrie 2023, pe lista partidului afiliat lui Ilan Shor – ”Renaștere”",
    "metadata": {
      "original_file": "Radio_Orhei_0043.html"
    }
  },
  {
    "title": "SalvaȘORul fructelor din Orhei",
    "content": "La câteva luni de la embargoul pe care Rusia l-a impus în vara anului trecut agricultorilor din Moldova, reprezentanții Partidului ȘOR au anunțat că au obținut grațiere pentru producătorii din Orhei. Ce a urmat?\n• Doar doi din cei șapte producători din Orhei aleși de Rosselhoznadzor au apucat să exporte fructe în Federația Rusă;\n• După ce Rosselhoznadzor a permis exportul și unor companii din alte raioane, ȘOR și-a asumat și acest merit;\n• Liderul formațiunii, Ilan Șor, a promis agricultorilor achiziții consistente din partea uneia dintre „cele mai mari rețele comerciale” din Federația Rusă;\n• Rețeaua comercială de care a pomenit Șor este controlată de ginerele ministrului rus de Externe, Serghei Lavrov.\n\nÎn august 2022, la aproape jumătate de an de când trupele rusești au invadat Ucraina, decizie condamnată de autoritățile de la Chișinău, Serviciul de Supraveghere Veterinară și Fitosanitară al Federației Ruse, Rosselhoznadzor, a interzis importurile de produse agricole din Moldova. Motivul invocat: „Detectarea sistematică a obiectelor din carantină”.\n\nExcepție de la interdicție a făcut doar regiunea transnistreană, zonă aflată sub ocupație rusă . Kremlinul a luat decizii similare și anterior , iar autoritățile de la Chișinău nu au ezitat să întrevadă o conotație politică în anunțul Rosselhoznadzor, lucru negat de sanitarii ruși.\n\n„Cum e posibil ca fructele și legumele din raionul Criuleni să aibă aceste insecte, iar cele din raionul Dubăsari să fie fără probleme?”, întreba premiera de atunci, Natalia Gavriliță, în cadrul unei ședințe de Guvern.\n\nInterdicția Rosselhoznadzor a venit în pragul recoltării mai multor culturi, inclusiv a merelor, produs care, în ultimii ani, a fost exportate practic exclusiv în Federația Rusă.\n\n„Dacă pentru prune, piața a reușit să fie diversificată în ultimii ani, la capitolul mere situația va fi dificilă. Din cele 255 mii tone de mere exportate din recolta anului 2021, pe piața Rusiei au fost exportate 231 mii tone”, avertizau reprezentanții Asociației Producătorilor și Exportatorilor de Fructe „Moldova Fruct”.\n\nȘi, în timp ce autoritățile asigurau că „noi facem toate măsurile posibile și cele legale pentru a debloca situația”, iar alții le acuzau de pasivitate , pe fir a intrat Partidul ȘOR.\n\nAflat în opoziție parlamentară din 2019, în ultimul an Partidul ȘOR a organizat o serie întreagă de proteste antiguvernamentale, pe care autoritățile le-au calificat drept „un element din războiul hibrid împotriva țării”.\n\nMai mult, Guvernul a demarat scoatera ȘOR în afara legii, pe motiv că formațiunea „militează împotriva principiilor statului de drept, dar și a suveranităţii şi independenţei Republicii Moldova”. „Încă un abuz grav” al guvernării Partidului Acțiune și Solidaritate și „un atentat la pluralismul de opinie”, a reacționat partidul.\n\nLiderul partidului, Ilan Șor, participă la protestele și evenimentele formațiunii sale exclusiv de pe ecrane . Încă în 2019, el a fugit din Moldova, unde a lăsat pe rol un dosar din „Furtul miliardului” în care a și fost condamnat , în primă instanță, pentru spălare de bani și cauzarea de daune materiale prin înșelăciune sau abuz de încredere.\n\nDupă ce trupele ruse au invadat Ucraina în februarie 2022, Șor s-a prezentat ca un avocat al Rusiei, acuzând autoritățile de la Chișinău de faptul că „a făcut tot posibilul pentru a distruge relațiile cu partenerii strategici ai țării noastre”.\n\nÎn octombrie 2022, atât Ilan Șor, cât și formațiunea sa, au fost incluși în lista sancțiunilor SUA pentru implicare în operațiunile Kremlinului menite să compromită parcursul european al Moldovei și să readucă țara în sfera de influență a Federației Ruse.\n\n„Sancțiunile SUA împotriva mea reprezintă o mare victorie. Și asta deoarece, demonstrează că [președinta] Maia Sandu se teme teribil de viitoarele proteste”, a comentat Ilan Șor.\n\n„Șor a promis, Șor a făcut”. Astfel titra partidul condus de fostul primar de Orhei în prima jumătate a lunii octombrie 2002, când, la două luni de la instituirea embargoului, Rosselhoznadzor a anunțat că permite la șapte producători agricoli din Orhei să-și exporte marfa în Federația Rusă.\n\nDecizia Rosselhoznadzor a fost difuzată pe larg de mass-media și a survenit la o lună de când formațiunea condusă de Ilan Șor informa constant că poartă negocieri directe cu reprezentanții Kremlinului și, totodată, acuza guvernarea că „a stricat relațiile cu Federația Rusă și i-a lipsit pe fermierii moldoveni de piață de desfacere”.\n\nCum anume au fost selectați șapte din cei peste 250 de producători agricoli câți sunt în Orhei, nu e tocmai clar. Anunțurile Rosselhoznadzor indică doar faptul că, anterior, în produsele companiilor selectate „nu au fost depistate obiecte de carantină”.\n\nTotodată, instituția menționează că decizia a survenit „în urma negocierilor cu președintele raionului Orhei, Dinu Țurcanu”, exponentul Partidului ȘOR. Țurcanu a evitat să discute cu noi – „Nu dau interviu, nu vă supărați. […] Nici informații nu dau”, iar Rosselkhoznadzor așa și ne-a răspuns la solicitarea pe care i-am expediat-o la mijlocul lunii martie.\n\n„NU ȘTIU CUM AM FOST INCLUȘI ÎN ACEA LISTĂ”\n\nDe cealaltă parte, fermierii cu care am discutat ne-au declarat că nici ei n-au prea înțeles cum au ajuns în acea listă a Serviciului fitosanitar de la Moscova.\n\nSerghei Tiorsa, conducătorul Agro-Denisimus SRL din satul Cucuruzeni, una din cele șapte companii „grațiate” de Rosselhoznadzor, ne spune că totul s-a rezumat la o propunere de la administrația raionului. „Eu nu am rugat ajutor ca să export. Mi s-a propus [să export], ca și altora. Când nu ai cantități, mai bine le dai altora să exporte. Pentru mine singur nu e convenabil, că și cheltuielile de transport sunt mari”, explică Tiorsa.\n\nO altă companie din lista celor șapte, este LaurAgro SRL din satul Crihana. „Nu știu cum și de ce am fost incluși, cum ziceți, în acea listă a exportatorilor. Poate că s-au uitat cine [din producătorii agricoli] are o suprafață mai mare [de livadă]”, spune Tamara Palii, directoarea LaurAgro.\n\nDeși, în ultimii ani, fructele LaurAgro au ajuns pe piața rusă prin intermediul unor companii locale, Palii spune că, abia în acest an, pentru prima dată își va încerca norocul cu exporturile de sinestătător. „Avem numai mere. Locul livrării – regiunea Moscova”, spune directoarea.\n\nPropunerea administrației raionale de a exporta în Federația Rusă a venit și la compania Vindex Agro Jr SRL, o companie din raionul Orhei care se ocupă, în special, de creșterea fructelor. „Cu chestia asta (propunerea de a exporta în Rusia – n.r.) m-a apelat și pe mine [Dinu] Țurcanu [președintele raionului], dar eu i-am spus că nu am nevoie”, declară Igor Ivanov, conducătorul întreprinderii.\n\n„Cu soiurile noi de mere nu sunt atât de problematice exporturile. Patru camioane am trimis în Arabia Saudită, am depozitat o cantitate mică. Prunele – o parte au mers în Germania, o parte la prelucrare, că prețul a fost bun”, explică Ivanov motivul refuzului.\n\n„Cred că ei (Șor și echipa sa – n.r.) au vrut mai mulți agenți economici, dar la noi nici nu sunt așa mulți care să aibă capacitate de export”, constată conducătorul Vindex Agro Jr.\n\nDupă ce Rosselhoznadzor a dat undă verde la export celor șapte producători agricoli din Orhei, reprezentanții ȘOR nu au ezitat să exploateze sistematic narațiunea despre colaborarea cu Federația Rusă. Însă faptul că din favoarea obținută pentru fermierii din Orhei nu s-a ales mare lucru, este trecut cu tăcerea.\n\nÎncepând cu 7 octombrie, ziua în care primele firme din Orhei au primit dreptul de a exporta în Federația Rusă și până la 20 martie 2023, doar două întreprinderi din cele șapte au și beneficiat de el. Conform datelor furnizate de Agenția Națională pentru Siguranța Alimentelor (ANSA), e vorba de Gospodăria Țărănească „Maler Petru Vasile” și Rusmiliud SRL, ambele din comuna Jora de Mijloc, care au exportat câte 60 de tone de prune fiecare. Această cantitate reprezintă 7,5% din volumul total de prune și doar 0,4% din volumul total de fructe exportate pe piața rusă în aceeași perioadă.\n\n„Mi s-a propus să export și am trimis trei tiruri. Restul prunelor au rămas în frigider. De fapt, din cauza secetei, nici nu prea a fost roadă bună în 2022 și nici nu foarte mulți [producători] au avut nevoie să exporte”, explică situația Mihail Savin, directorul Rusmiliud SRL.\n\nDeja în primele zile din decembrie 2022, la aproape două luni de când producătorii din Orhei puteau exporta în Federația Rusă, Rosselhoznadzor a deschis piața și pentru alte peste 50 de companii din diferite raioane ale Moldovei.\n\nDe data asta, Rosselhoznadzor nu a mai creditat exclusiv reprezentanții ȘOR, chiar dacă menționează că a luat „în considerare rezultatele consultărilor” dintre aceștia și un demnitar rus, insistând și pe „munca de coordonare între instituțiile competente ale celor două țări”.\n\nÎn Moldova, însă, ȘOR s-a grăbit să-și atribuie și această decizie a serviciului fitosanitar rus ca pe un nou succes al formațiunii și al liderului său, lucru contestat de autorități.\n\nIar exploatarea subiectului exportului în Federația Rusă a continuat. În aceeași perioadă, Partidul ȘOR anunța că liderul său a organizat o ședință cu mai mulți producători agricoli la care s-a discutat despre „mecanismul de reluare a exporturilor de fructe și legume pe piața rusă și sprijinul pe care îl poate oferi echipa lui Ilan Șor în acest sens”.\n\nTot atunci, Șor „a anunțat că a obținut din partea uneia dintre cele mai mari rețele comerciale din Rusia – „Magnit”, disponibilitatea de a procura în volume mari producția moldovenească”.\n\nRețeaua de care vorbea Șor declară că are aproape 27 de mii de puncte de distribuție, fiind prezentă în 67 din cele 89 de regiuni câte sunt în total în Federația Rusă. „Magnit” este o societate pe acțiuni controlată de un fond de investiții la care președinte și partener este Alexandr Vinokurov, ginerele lui Serghei Lavrov, ministrul rus de Externe în ultimii aproape 20 de ani.\n\nAm încercat să aflăm de la Șor, precum și de la reprezentații Magnit, dacă intenția lor de a achiziționa produse agricole din Moldova a prins viață, dar nimeni dintre ei nu a răspuns la solicitările noastre.\n\nAcest material a fost realizat cu sprijinul National Endowment for Democracy în cadrul proiectului „Development and promotion of investigative journalism in local media”, implementat de RISE Moldova. Opiniile exprimate în această publicație aparţin în exclusivitate autorului şi nu reflectă neapărat poziţia National Endowment for Democracy. Instituțiile finanțatoare nu influențează în niciun fel subiectul şi conținutul materialelor publicate.",
    "metadata": {
      "original_file": "Radio_Orhei_0413.html"
    }
  },
  {
    "title": "Consiliul Raional Orhei scoate la vânzare terenul și clădirile fostului gimnaziu-internat din Orhei",
    "content": "Terenul și clădirile fostului gimnaziu-internat din Orhei vor fi scoase la vânzare prin licitiație. Două decizii în acest sens au fost aproobate de Consiliul Raional Orhei și publicate în Registrul de Stat al Actelor Locale. Prima decizie se numește ” Cu privire la aprobarea listei bunurilor imobile proprietate a raionului Orhei supuse privatizări i” și prevede că terenul cu suprafața de 3,55 ha și 10 ediificii cu diferite suprafețe, amplasare pe acesta vor fi privatizate. A doua decizie ” Cu privire la privatizarea bunurilor imobile prin licitație publică cu strigare ” prevede că bunurile supuse privatizării vor fi scoase la licitație. \n\n Prețul initial de vânzare a complexului de bunuri este de 36,36 milioane de lei, fiind stabilit în baza \n\n Raportului de Evaluare nr.0373965 din 10.05.2023, elaborat de Filiala Orhei a Camerei de Comerț și Industrie a Republicii Moldova. \n\n Amintim că gimnaziul-internat a fost lichidat prin hotărâre de Guvern , în septembrie 2017. Din anul 2015 acesta nu mai găzduia elevi. \n\n În iulie 2018, în cadrul discuțiilor la Consiliul Raional Orhei, nedominat atunci de reprezentanții Partidului Șor, se vehicula că pe terenul fostului gimnaziu va fi construit sediul noii Judecătorii Orhei, iar în acest scop autoritățile raionale vor oferi terenul respectiv.",
    "metadata": {
      "original_file": "Radio_Orhei_0385.html"
    }
  },
  {
    "title": "Bun îi vinul ghiurghiuliu. Ce zic salvatorii DSE Orhei despre prepararea acestuia",
    "content": "În 15 situații excepționale au intervenit pompierii și salvatorii din Orhei, Telenești, Șoldănești și Rezina pe parcursul săptămânii precedente. Astfel din numărul total pompierii au stins trei focare în sectorul locativ și 5 de vegetație și gunoiște, au fost deblocate două uși, iar în restul cazurilor salvatorii au lichidat consecințele accidentelor rutiere, au înlăturat roi de viespe, au prevenit incendiere în urma unor cazuri de scurt circuit. \n\n Totodată angajații Serviciului Prevenție din toate subdiviziunile DSE mun. Orhei, desfășoară zilnic măsuri de prevenire în domeniul antiincendiu și în procesul de fermentare a vinului, în localitățile administrate. \n\n Stimați cetățeni, DSE mun Orhei Vă îndeamnă să respectați aceste simple, dar importante reguli care vă pot salva viața: \n\n \n\n La fermentarea vinului: \n\n Evitați întrarea în încăperile în care are loc procesul de fermentare a vinului, fără a asigura ventilarea prealabilă; \n\n Excludeți amplasarea recipientelor cu must pentru fermentat în spații închise; \n\n Anunțați pe cineva că veți intra într-o astfel de încăpere; \n\n Nu intrați fără echipament de protecție în încăperea în caree există deja o victimă, pentru că este posibil să vă intoxicați și dumneavoastră. \n\n \n\n La exploatarea sobelor şi a surselor de încălzire: \n\n Asigurați verificarea, curățarea și repararea a coșurilor de fum; \n\n Folosiți doar materialul combustibil pentru care a fost destinată soba și evitați supraîncărcarea acesteia; \n\n Ușița la sobă să fie permanent închisă; \n\n Așezați o tăviță metalică în fața sobei; \n\n Nu puneți pe sobă sau în apropiere materiale combustibile sau inflamabile; \n\n Stingeți focul din sobă înainte de a părăsi locuința sau a merge la somn; \n\n Verificați integritatea aparatelor și mijloacelor de încălzire electrice, iar în cazul defectării acestora, reparați-le la un specialist; \n\n Nu așezați aparatele de încălzire electrice în apropierea materialelor combustibile și uşor inflamabile; \n\n Decuplata aparatele de încălzire electrice înainte de a părăsi locuința sau a adormi; \n\n Nu lăsați copiii nesupravegheați cu soba aprinsă ori aparatele de încălzire electrice în funcțiune; \n\n Asigurați locuința cu detectoare autonome de fum.",
    "metadata": {
      "original_file": "Radio_Orhei_0501.html"
    }
  },
  {
    "title": "Comunicat DSE Orhei: Elevii de la 2 instituții de învățământ orheiene s-au plasat pe primele locuri la etapa regională a ”Școlii securității”",
    "content": "Timp de două zile, 29 și 30 mai 2024, La Orhei s-a desfășurat cea de a șasea ediție a Școlii Securității pentru copii ”Împreună reducem riscurile” etapa regională 2024. Deși timpul de afară nu era în favoarea organizatorilor, cele 8 echipe de liceeni din Orhei, Rezina, Șoldănești și Telenești au concurat în 6 probe, astfel prin realizarea cărora copiii și-au creat deprinderile necesare pentru prevenirea și diminuarea riscurilor asociate vieții cotidiene și situațiilor excepționale. Totodată, aici au obținut cunoștințe și deprinderi practice pentru a fi mai pregătiți în orice situații risc. De asemeni au avut oportunitatea de a-și dezvolta ”spiritul de echipă”, nivelul de responsabilitate și participare. \n\n În anul 2018 a fost dat start primei ediţie a Şcolii Securității și până în prezent, anual, Direcția Situații excepționale mun. Orhei găzduieşte acest eveniment. În acest an, Inspectoratul General pentru Situații de Urgență al MAI și Ministerul Educației și Cercetării i-au avut ca parteneri în organizarea Școlii Securității pentru copii, UNICEF-ul și Asociația pentru Abilitatea Copilului și Familiei AVE COPIII. Și Direcția Situații Excepționale mun. Orhei s-a ales cu parteneri de încredere, care anual contribuie la o bună desfășurare a Școlii securității pentru copii și anume, APL-ul în persoana domnului președinte al raionului Orhei Vasile Adașan, Colegiul de medicină și Stația de salvare pe apă Orhei, Batalionul Geniu ”Codru” al Ministerului Apărării și Centrul Militar Teritorial Orhei, Inspectoratul de poliție Orhei și Școala Auto \n\n Toate echipele participante s-au ales cu diplome de apreciere, dar trei echipe au mers acasă cu cupă și diplomă după cum urmează: Gradul III – Liceul Teoretic ”Cotiujenii Mari” s. Cotiujenii Mari, r-l Șoldănești; Gradul II – Liceul Teoretic ”Alecu Russo” Orhei, iar cupa de Gradul I le-a revenit elevilor Liceului Teoretic ”Onisifor Ghibu” Orhei. \n\n Pe lângă acest eveniment important, la care au participat pompierii și salvatorii DSE mun. Orhei, ultimii au intervenit și în situații excepționale, care s-au produs pe parcursul săptămânii precedente. Astfel, pe lângă lichidarea incendiilor de vegetație și gunoiște, pompierii au lichidat incendii în sectorul locativ, au înlăturat consecințele accidentelor rutiere, au salvat animale de la adâncimi, au stins focul ce a cuprins un automobil. \n\n Pompierii și salvatorii vă îndeamnă să respectați toate normele de siguranță, ca să nu vă puneți viața în pericol.",
    "metadata": {
      "original_file": "Radio_Orhei_0151.html"
    }
  },
  {
    "title": "Zece organizații necomerciale din Raionul Orhei au beneficiat anul trecut de desemnări procentuale",
    "content": "În anul 2022, 10 organizații necomerciale cu adresa juridică în raionul Orhei au beneficiat de desemnări procentuale în sumă totală de 107 mii lei. Potrivit datelor făcute publice de Serviciul Fiscal de Stat printre beneficiarii procedurii de desemnare procentuală în raionul Orhei se numără: \n\n Mănăstirea „Naşterea Maicii Domnului” din s. Curchi, r. Orhei care a primit 72460,25 lei, Asociația Obștească „Agenția de Dezvoltare Rurală – CENTRU” ( redenumită anul trecut în Asociaţia de Dezvoltare şi Inovaţie Socială), care primit 13303,62 lei, Asociaţia Obştească „Aripile Speranţei” care a primit 3918,93 lei sau Asociația Obștească Asociația Umanitară „Filantropia Creștină”, care a primit 3179,98 lei. \n\n \n\n Potrivit SFS anul trecut 1043 contribuabili din raionul Orhei a întreptat 2% din impozitul lor pe venit către diferite organizații necomerciale, în sumă de peste 183 mii lei. \n\n \n\n Desemnarea procentuală este procesul prin care persoanele fizice pot direcționa 2% din suma impozitului pe venit calculat anual la buget, aferent veniturilor impozitate conform art. 88-90 CF, către una din organizațiile necomerciale din țară. \n\n \n\n\n\nMecanismul dat este valabil pentru contribuabilii persoane fizice rezidente, care nu au datorii la impozitul pe venit pentru perioadele fiscale anterioare şi achită integral şi în termen impozitul pe venit pentru perioada fiscală pentru care s-a făcut desemnarea. Se realizează prin depunerea Declarației cu privire la impozitul pe venit, depusă în termenul stabilit de legislație. \n\n \n\n\n\nDesemnarea procentuală poate fi facută și de către persoanele fizice care desfășoară activitate profesională în sectorul justiției (avocat, avocat-stagiar, notar public, executor judecătoresc, administrator autorizat, mediator, expert judiciar) prin completarea Declarației cu privire la impozitul pe venit, depusă în termen.",
    "metadata": {
      "original_file": "Radio_Orhei_0444.html"
    }
  },
  {
    "title": "Unde în raionul Orhei nu va fi curent electric săptămâna viitoare în legătură cu lucrările programate",
    "content": "În mai multe localități din raionul Orhei săptămâna viitoare vor avea loc deconectări de curent electric în legătură cu lucrările programate anunță furnizorul Premier Energy \n\n \n\n Luni, 6 ianuarie vor fi deconectări în: \n\n s. Peresecina: str. Peresecina 9027S parțial, în intervalul de timp între 09:30-16:30 pentru lucrări de reparaţie a echipamentului electric \n\n s. Bolohan parțial, în intervalul de timp între 09:30-16:30 pentru lucrări de reparaţie a echipamentului electric \n\n s. Mîrzeşti, s. Mîrzaci: str. Mîrzaci 356 parțial, în intervalul de timp între 09:30-16:30 pentru lucrări de reparaţie a echipamentului electric \n\n s. Peresecina: str. Burebista, Constantin Stamati, Mihai Eminescu, Mihail Frunze, Miron Costin, Petru Rareş, Pionerilor, Peresecina, Ştefan cel Mare şi Sfînt, Tcacenco, 31 August 1989 parțial, în intervalul de timp între 12:00-13:00 pentru lucrări de deconectare/conectare/schimbare a branșamentului \n\n s. Step-Soci: str. Livezilor, Mihai Eminescu, Stepi-Socii, Tineretului, Vasile Lupu parțial, în intervalul de timp între 14:00-16:00 pentru conectarea consumatorului nou \n\n Joi, 9 ianuarie: \n\n s. Susleni: str. Susleni 9048, s. Vîşcăuţi parțial, în intervalul de timp între 09:30-16:30 pentru lucrări de reparaţie a echipamentului electric \n\n s. Mîrzaci: str. Mîrzaci 356, s. Mîrzeşti parțial, în intervalul de timp între 09:30-16:30 pentru lucrări de reparaţie a echipamentului electric \n\n s. Camencea parțial, în intervalul de timp între 09:00-11:30 pentru lucrări de deconectare/conectare/schimbare a branșamentului \n\n or. Orhei: str. Extravilan 100, în intervalul de timp între 09:30-16:30 pentru conectarea consumatorului nou \n\n Vineri, 10 ianuarie \n\n s. Mîrzeşti parțial, în intervalul de timp între 09:30-16:30 pentru lucrări de reparație a echipamentului electric",
    "metadata": {
      "original_file": "Radio_Orhei_0014.html"
    }
  },
  {
    "title": "Fără nici un venit în 2022, dar cu automobil procurat. Averea noii primare de Orhei. DOC",
    "content": "Tatiana Cociu, reprezentanta Partidului Forța Alternativă de Salvare a Moldovei a învins la Orhei din primul tur, acumuând 6338 voturi, sau 57,59% din sufragii. \n\n Tatiana Cociu vine cu o avere modestă, declarată pentru anul trecut, la șefia Orheiului. Potrivit declarației de avere și interese personale aceasta are în proprietate un apartament cu suprafața de 50 m2, estimat la 350 mii într-o valută neprecizată. Apartamentul a fost dobândit prin vânzare-cumpărare în 2018. Anul trecut Cociu a avut 0 lei venituri și nimic în conturile bancare, totuși a reușit să cumpere un automobil Ford fabricat în anul 2014, la un preț de 180 mii într-o valută neprecizată. \n\n Tatiana Cociu nu indică că este membru de conducere a cărorva entități. Pe de altă parte într-o anchetă a portalului CU SENS se spune că Tatiana Cociu este jurnalistă de profesie care în ultimii ani a lucrat la fostul partid Șor. Aceasta face parte din comitetul executiv al Partidului Șansă, exclus din cursă în actualele alegeri.",
    "metadata": {
      "original_file": "Radio_Orhei_0297.html"
    }
  },
  {
    "title": "La ședința de constituire, a fost aprobată componența CM Orhei",
    "content": "Primăria Orhei a remis astăzi un comunicat de presă în care informează că , ieri, 1 decembrie, la prima ședință de constituire a CM Orhei, a fost arobată noua componență a acestui for electiv.\n\nTot ieri, au fost aprobate fracțiunile și comisiile consultative de specialitate. Potrivit sursei, numărul locurilor în cadrul comisiilor au fost stabilite în funcție de ponderea acestora în CM și pregătirea lor profesională.\n\nComunicatul este ilustrat cu câteva poze de la eveniment, care îî arată, ca participanți la ședință, pe ceva mai mult de o jumătate din cei 27 de consilierii aleși în cadrul scrutinul local din luna trecută.\n\nAmintim că, în conformitate cu resultatele alegerilor din 5 noiembrie, în CM Orhei au acces 18 consilieri de la Forța de Alernativă și de Salvare a Moldovei, 5 consilieri de la Partidul Acțiune și Solidaritate, 2 consilieri de la Partidul Vointa Poporului, 1 consilier de la Partidul Renaștere și consilierul independent Iurie Lupacescu.",
    "metadata": {
      "original_file": "Radio_Orhei_0278.html"
    }
  },
  {
    "title": "Partidul Șansă contestă inclusiv victoria Tatianei Cociu la Orhei și cere declararea alegerilor drept nule în toate raioanele",
    "content": "Partidul „Șansă” anunță că a depus contestații în toate cele 36 de circumscripții electorale de nivelul doi, inclusiv la Orhei prin care a solicitat consiliilor electorale de circumscripție să infirme rezultatele alegerilor locale și să ceară Comisiei Electorale Centrale (CEC) declararea alegerilor drept nule, transmite DISINFO.MD „Șansă” reclamă încălcări grave ale legislației electorale, care ar fi influențat rezultatele alegerilor și atribuirea mandatelor aleșilor locali. Mai exact, partidul acuză că toți candidații săi au fost excluși din cursă „abuziv și ilegal” cu doar o zi înainte de alegeri prin aplicarea ștampilei „Retras” în toate buletinele de vot, în baza deciziei Comisei pentru Situație Excepțională (CSE). Pe 3 noiembrie, CSE a exclus din cursa electorală candidații Partidului „Șansă”, bazându-se pe un raport al Serviciului de Informații și Securitate, care arăta că formațiunea corupea alegătorii și ar fi primit circa un miliard de lei din Rusia.\n\nPremierul Dorin Recean și președinta Maia Sandu au explicat că decizia a fost luată în baza legii cu privire la securitatea națională și în condițiile unui „război hibrid” purtat de Rusia în R. Moldova. Guvernanții susțin că Federația Rusă încearcă să destabilizeze situația din R. Moldova „prin intermediul grupului criminal condus de oligarhul Ilan Șor”, care ar fi preluat Partidul „Șansă” după ce Partidul Șor a fost scos în afara legii.",
    "metadata": {
      "original_file": "Radio_Orhei_0296.html"
    }
  },
  {
    "title": "Două înfrângeri pentru PAS la Judecătoria Orhei și una la Curtea Supremă de Justiție, în cauzele legate de alegerile din Orhei",
    "content": "Judecătoria Orhei a pronunțat azi două hotărâri pe marginea acțiunilor înaintate de candidatul PAS la funcția de primar al municipiului Orhei, Sergiu Stanciu.\n\nÎn prima acesta a solicitat repunerea în termenul de depunere a contestației și anularea Hotărârii nr. 248 din 19 noiembrie 2023 emisă de către Consiliul Electoral al Circumscripției Electorale Orhei nr. 25 și a Hotărârilor Consiliului Electoral al Circumscripției Electorale mun. Orhei nr. 81 și 84 din 14 noiembrie 2023 Între altele, Stanciu a susținut că hotărârea nr. 248 din 19.11.2023, a fost emisă fără respectarea obligațiunii de citare și în general fără comunicarea, prin nici o metodă, concurentului electoral Stanciu Sergiu (PAS) despre ședința de examinare a cererii sale prealabile. \n\n Pe de a altă parte, instanța a argumentat, între altele, că întârzierea confirmării alegerilor locale pe motive doar formale ar contraveni statului de drept și democratic, respingând cererea lui Stanciu. \n\n Potrivit celei de-a doua hotărâri , Sergiu Stanciu a solicitat repunerea în termenul de depunere a contestației și anularea Hotărârii nr. 247 din 18 noiembrie 2023 emisă de către Consiliul Electoral al Circumscripției Electorale Orhei nr. 25 și a Hotărârii Consiliului Electoral al Circumscripției Electorale mun. Orhei nr. 81 din 12 noiembrie 2023, prin care s-a respins cererea sa de declarare drept nule a rezultatelor alegerilor din municipiul Orhei. \n\n Instanța a respins cererea lui Stanciu, argumentând, între altele, că: ” nu orice încălcare poate duce la declararea nulității alegerilor, dar anume acele încălcări care ar putea influenta rezultatele alegerilor locale. Aceeași rațiune este susținută și de constatările Curții Constituționale a RM nr. 29 din 9 decembrie 2014 prin care Înalta Curtea în pct.72 -73 a statuat că: ” Curtea Constituțională menţionează că în cursul unei campanii electorale sunt posibile anumite neregularităţi, dar valabilitatea alegerilor depinde de dimensiunile şi de amploarea acestora constatate de autorităţile statului. În acest context, Curtea reţine că: – anularea alegerilor poate să intervină numai în cazul în care votarea şi stabilirea rezultatelor au avut loc prin fraudă; – nu orice fraudă din procesul electoral este echivalentă cu fraudarea alegerilor, ci numai frauda care este de natură să modifice atribuirea mandatelor; – cererea de anulare a alegerilor trebuie motivată şi însoţită de dovezile pe care se întemeiază. Prin urmare instanța consideră că la caz urmează a fi aplicat testul de proporționalitate, or declararea alegerilor nule pentru încălcări minore ar constitui o ingerință abuzivă și nejustificată în voința electoratului exprimată prin alegerile locale, care este un drept fundamental, prin care se instituie puterea publică la nivel local și care ar prejudicia însuși substanța acestuia în latura activă cît și pasivă, fapt contrar statului de drept și democratic ” \n\n Tot astăzi, C urtea Supremă de Justiție a respins recursul candidatului PAS pe marginea acțiunii prin care se cerea anularea înregistării în cursa electorală a Tatianei Cociu.",
    "metadata": {
      "original_file": "Radio_Orhei_0279.html"
    }
  },
  {
    "title": "Consiliul Raional Orhei se întrunește în ședință extraordinară. Alocări și diminuări financiare",
    "content": "Pentru amiaza zilei de azi Consiliul Raional Orhei a fost convocat în ședință extraordinară. Cu precădere aleșii locali urmează să examineze chestiuni de ordin financiar-patrimonial. Două proiecte de decizie vizează modificarea bugetului raional pentru anul 2022, iar încă una privind repartizarea mijloacelor financiare din componenta raională. Potrivit acestui proiect de document câteva instituții de învățământ din municipiul și raionul Orhei vor primi sume între 177 și 908 mii lei pentru diferite lucrări de reparație și amenajare. În același timp vor fi diminuate cu 208 mii și peste 2 milioane lei, respective alocările anterioare făcute pentru Liceul ”A.Donici” din Peresecina și Gimnaziul Cucuruzeni. Totodată vor fi alocate peste 152 mii lei pentru compensarea cheltuielilor de transport ale cadrelor didactice pentru deplasare în altă localitate. Un alt proiect de decizie prevede redistribuirea a 60 mii lei pentru procurarea amestecurilor lactate pentru nou-născuți. \n\n Aceste proiecte de decizii au fost publicate spre consultări publice pe site-ul Consiliului Raional Orhei pe 3 octombrie, deși cadrul legal prevede că anunţul privind organizarea consultărilor publice şi materialele aferente sînt făcute publice cu cel puţin 15 zile lucrătoare înainte de definitivarea proiectului de decizie . . \n\n Totodată la materialele ședinței a mai fost anexat un proiect de decizie în urma demersului directoarei Liceului ”Onisifor Ghibu” din Orhei, prin care se solicită acordul pentru darea în locațiune prin licitație a unei încăperi cu scopul amplasării acolo a unui bufet destinat alimentării elevilor din clasele a V-a-XII-a",
    "metadata": {
      "original_file": "Radio_Orhei_0500.html"
    }
  },
  {
    "title": "Cât va costa în acest an un bilet de odihnă la tabăra ”Miorița”și când aceasta își va începe activitatea",
    "content": "Consiliul Raional Orhei a aprobat prețul pentru un bilet de odihnă la tabăra ”Miorița” și programul de activitate al taberei. Potrivit deciziei publicate în Registrul Actelor Locale , prețul unui bilet de odihnă va fi de 2000 lei, iar comercializarea biletelor se va face la 20% din cost pentru persoanele fizice și juridice din raionul Orhei,conform cererilo rdepuse la admrinistrația instituției de învățământ. \n\n Totodată 25% din numărul biletelor vor fi acordate gratuit pentru: a) copii aflați în dificultate; b) copii cu statut de copil rămas fără ocrotire părintească; c) copii cu statut de copil rămas temporar fără ocrotire părintească; d) copii din servicii de plasament de tip familial; e) copii din servicii de plasament de tip rezidențial; f) copii din familii defavorizate; g) copii din familie cu mulți copii; h) copii cu dizabilități și însoțitorii lor; i) copii din familii cu cel puțin un membru încadrat în grad de dizabilitate; j) copii refugiați sau copiii solicitanților de azil politic, inclusiv beneficiarii de protecție temporară; k) copii care au obţinut performanţe la studii sau sunt învingători la olimpiadele școlare şi extrașcolare; l) copii ai veteranilor de război. \n\n Perioada de activitate a taberei ”Miorița” a fost stabilită în 3 ture a câte 7 zile, începând cu 17 iunie.",
    "metadata": {
      "original_file": "Radio_Orhei_0150.html"
    }
  },
  {
    "title": "Un bărbat din Scorțeni, Telenești, găsit mort după un incendiu care s-a autostins",
    "content": "În săptămîna dintre ani, Unitățile de Salvatori și Pompieri ale DSE mun. Orhei au efectuat cîteva intervenții la lichidarea incendiilor și altor situații de urgență. Cel mai tragic dintre toate evenimentele de acest fel, despre care a informat maiorul serviuciului, Afanasie Stici, a avut loc la Scorțeni, Telenești, unde a fost găsit corpul neînsuflețit al proprietarului unei case.\n\nLa data de 28 decembrie 2022, pompierii din Telenești au intervenit pe str. Ion Vodă la un bloc de locuit cu 5 nivele, unde au ars bunurile materiale dintr-o odaie.\n\nLa data de 29 decembrie pompierii din Orheia au intervenit pentru prevenirea unui incendiu la o casă de locuit din satul Seliște. Incendiul a pornit de la coșul de fum al sobei, iar în urma intervenției promte casa a fost salvată.\n\nÎn noaptea dintre 1 spre 2 ianuarie 2023, la ora 01:18 min pompierii din Orhei au intervenit pentru lichidarea unui incendiu izbucnit la o casă de locuit din s. Step-Soci. Incendiul a distrus o cameră de locuit, pompierii reușind să salveze restul casei. Incendiul a izbucnit din cauza supraîncălzirii sobei, în urma incendiului nimeni nu a avut de suferit.\n\nTot în aceiași zi, la ora 07:55, pompierii din Orhei au intervenit pentru prevenirea unui incendiu la o casă de locuit din satul Peresecina. Incendiul a pornit de la coșul de fum al sobei, iar în urma intervenției prompte casa a fost salvată.\n\nLa data de 2 ianuarie, în s. Scorțeni, r-ul Telenești, în jurul orei 15:00, de către vecini în interiorul casei pe lejancă, a fost descoperit corpul neînsuflețit al proprietarului în vîrstă de 65 de ani. Incendiul izbucnit în casă s-a autostins. Cauza izbucnirii incendiului se constată.\n\nPompierii și salvatorii indeamnă în continuare cetățenii să respecte cu strictețe regulile de apărare împotriva incendiilor pentru a evita cazurile tragice.",
    "metadata": {
      "original_file": "Radio_Orhei_0445.html"
    }
  },
  {
    "title": "ANRE a aprobat tariful majorat pentru curentul electric pe care îl vor achita și locuitorii raionului Orhei. Este mai mic decât cel solicitat inițial",
    "content": "Agenția Națională pentru Reglementare în Energetică a aprobat în ședința sa de azi, tarifele pentru energia electrică livrată consumatorilor. Astfel locuitorii din zona deservită de furnizorul Premier Energy, inclusiv cei din raionul Orhei vor achita 4,1 lei/kWh. Până în prezent tariful achitat era de 2,34 lei/kWh. Noul tarif este mai mic cu un leu față de cel solicitat inițial, și va intra în vigoare în momentul publicării în Monitorul Oficial. \n\n După încetarea livrărilor de curent electric de la Centrala de la Cuciurgan din regiunea transnistreană, cauzată de sistarea tranzitării gazului din Rusia prin Ucraina, majoritatea curentului electric necesar consumului de pe malul drept, este cumpărată pe piețele europene, unde acesta este mai scump.",
    "metadata": {
      "original_file": "Radio_Orhei_0015.html"
    }
  },
  {
    "title": "Primăria Orhei acceptă în mai drept donație cheltuieli efectuate iarna pentru pregătirea Orheilandului",
    "content": "Consiliul Municipal Orhei a aprobat în ședința sa recentă un contract de sponsorizare încheiat între Primăria Orhei și Asociația Obștească ”Pentru Orhei”. Potrivit documentului publicat în Registrul de Stat al Actelor Locale, contractul prevede sponsorizarea Primăriei Orhei cu ajutor material benevol sub formă de servicii în valoare totală de 325 764 lei. Deși condițiile contractului sunt aprobate în luna mai, serviciile au fost facturate în perioada iernii. Potrivit anexei la decizie este vorba de lucrările de amenajare a Orheilandului pentru Anul nou 2023, cu o valoare de 292,7 mii lei și servicii de internet în mai multe locuri din Orhei pentru o perioadă de 6 luni. \n\n Suma serviciilor oferite drept sponsorizare este mai mică decât cea solicitată de Primăria Orhei. Astfel potrivit notei informative la proiectul de decizie care a fost expus pentru consultări publice încă în luna martie, în noiembrie 2022, Primăria Orhei a solicitat de la AO ”Pentru Orhei” sponsorizare în sumă de 373,8 mii lei. În această sumă fiind incluse și cheltuielile pentru achiziționarea a 3000 cadouri.",
    "metadata": {
      "original_file": "Radio_Orhei_0384.html"
    }
  },
  {
    "title": "CEC a aprobat componența nominală a Consiliului electoral al circumscripției electorale raionale Orhei nr. 25",
    "content": "Comisia Electorală Centrală a aprobat în ședința sa din 31 august componența nominală a Consiliului electoral al circumscripției electorale raionale Orhei nr. 25. \n\n În CECER Orhei intră 11 persoane care reprezintă partidere ce sunt prezente în parlament, cu excepția fostului Partid Șor, declarant neconstituțional, reprezentanți ai Consiliului Raional Orhei și persoane din registrul funcționarilor electorali. \n\n Potrivit hotărârii CEC Președintele consiliului electoral de circumscripție va asigura convocarea primei ședințe care se va desfășura până la 3 septembrie 2024.Totodată Consiliul electoral va constitui, până la 15 septembrie 2024,secțiile de votare și, până la 25 septembrie 2024,birourile electorale ale secțiilor de votare.",
    "metadata": {
      "original_file": "Radio_Orhei_0107.html"
    }
  },
  {
    "title": "Pentru transportul public la Orhei se vor cheltui anul viitor 7 milioane de lei. Veniturile din rentă scad de la an la an. Ce prevede bugetul anului 2025",
    "content": "Anul viitor bugetul municipiului Orhei are prognozate venituri de 172,2 milioane de lei și cheltuieli de 172,3 milioane de lei. Atât veniturile cât și cheltuielile sunt în creștere comparativ cu aniii precedenți. \n\n Din bugetul de stat, buugetul municipiului Orhei va primi peste 63,1 milioane de lei pentru învățământul preșcoolar,primar secundar general special și cel extrașcolar. Alte peste 11,5 milioane de lei vor fi primiți din bugetul de stat cu destinație generală. \n\n Peste 70 de milioane de lei se preconizează a fi încasate drept impozit pe venit al persoanelor fizice, dintre care peste 65 milioane de lei ca impozit pe venit din salarii – cifre în creștere comparativ cu anii precedenți. \n\n De la an la an scad însă, încasările estimate din arenda terenurilor neagricole. Astfel dacă în anul 2023 bugetul municipiului urma să obțină un venit de 1,9 milioane de lei, atunci pentru anul viitor la aces capitol sunt prevăzute intrări de doar 900 mii lei. \n\n La capitolul cheltuieli cea mai mare creștere se atestă la categoria transport public. Pentru transportul public anul viitor din bugetul municipiului se vor cheltui 7 milioane de lei. Cifra este de peste 2 ori mai mare decât cea de anul curent și 2023, când cheltuielile la acest capitol erau planificate la 3 milioane de lei. \n\n Cheltuielile pentru tineret și sport rămân la nivelul anului 2024 – 225 mii lei. Cheltuielile de personal vor constitui anul viitor 63,9 milioane de lei, în creștere cu cca 5 milioane față de anul 2024. \n\n Deși pe site-ul primăriei Orhei se menționează că bugetul a fost expus pentru consultări publice, atât proiectul acestui document cât și alte proiecte sau documente aprobate sunt imposibil de accesat.",
    "metadata": {
      "original_file": "Radio_Orhei_0042.html"
    }
  },
  {
    "title": "Acord între PAS și Partidul ȘOR",
    "content": "Un acord de parteneriat a fost încheiat în această dimineață între Partidul Acțiune și Solidaritate ( de guvernământ la nivel de republică) și Partidul ȘOR ( de guvernământ la nivel de raion și municipiu Orhei). \n\n Acordul intermediat de foștii PLDM-ști din cele două formațiuni se rezumă la renunțarea reciprocă privind dreptul la proprietatea intelectuală asupra unor expresii folosite în viața politică. Astfel Partidul ȘOR va puta folosi nestingherit în continuare expresiile ” până la Ilan Șor nu s-a făcut nimic în Orhei” , ”Moscova nu deodată s-a construit, aveți răbdare”, iar PAS va putea folosi nestingherit în continuare expresiile ” timp de 30 ani nu s-a făcut nimic” ”aveți răbdare”. \n\n \n\n știre de 1 aprilie – ziua glumelor",
    "metadata": {
      "original_file": "Radio_Orhei_0412.html"
    }
  },
  {
    "title": "Primara de Orhei și firma acesteia, într-o listă aprobată de SIS și publicată în Monitorul Oficial",
    "content": "Numele primarei municipiului Orhei, Tatiana Cociu, și a firmei Imobil Investments Company SRL, care îi aparține, se regăsesc într-o listă aprobată de Serviciul de Informații și Securitate (SIS) și publicată în ultima ediție a Monitorului Oficial.\n\nOrdinul ”Cu privire la aprobarea listelor persoanelor în privința cărora există probe, informații documentate că sunt asociate subiecților restricțiilor” a fost semnat de șeful SIS, Alexandru Musteață, pe 25 ianuarie curent.\n\nÎn anexa nr.6 la ordinul respectiv, pentru asociere cu oligarjul fugar Ilan Șor, figurează Tatiana Cociu, ca persoană fizică, dar și firma acesteia, Imobil Investments Company SRL, ca persoană juridică.\n\nDetalii despre Tatiana Cociu, propulsarea ei la șefia Orheiului , compania pe care o deține și altele – în investigația ”Din lista neagră, în fotoliul de primar”\n\nListele din anexele anterioare la ordinul SIS cuprind nume de asociați cu alți cinci subiecți ai sancțiunilor internaționale – Igor Chayka, Grigori Caramalc, Vladimir Andronachi, Veaceslav Platon, Vladimir Plahotniuc.\n\nNiciuna dintre celelalte liste nu este la fel de mare, ca cea arondată lui Ilan Șor, iar printre asociații lui sunt multe persoane devenite cunoscute, inclusiv ca deținători ai unor funcții publice, după ce Șor a ajuns primar de Orhei, în 2015. Printre acestea, exviceprimara de Orhei, actualmente deputat în Parlamentul republicii, Reghina Apostolova, expreședintele raionului Orhei, Dinu Țurcanu, exprimarul municipiului Orhei, Pavel Verejanu.\n\nPotrivit SIS, listele au fost aprobate ”în vederea asigurării implementării eficiente a măsurilor restrictive internaționale pe teritoriul Republicii Moldova, precum și a evitării tentativelor de eludare a măsurilor restrictive internaționale cu implicarea și/sau participarea persoanelor asociate subiecților restricțiilor”.",
    "metadata": {
      "original_file": "Radio_Orhei_0238.html"
    }
  },
  {
    "title": "Orheianul Pasha Parfeni s-a calificat în finala Eurovision 2023",
    "content": "Interpretul Pasha Parfeni, împreună cu echipa sa, s-a calificat cu piesa ”Soarele și Luna” în finala Eurovision 2023, care se desfășoară în perioada 9-13 mai la Liverpool, Regatul Marii Britanii și Irlandei de Nord. La prima semifinală au participat artiști din 15 țări, informează MOLDPRES.\n\nReprezentantul R. Moldova, Pasha Parfeni a evoluat cu numărul 10. Alături de el s-au produs cântăreți din Norvegia, Malta, Serbia, Letonia, Portugalia, Irlanda, Croația, Elveția, Israel, Suedia, Azerbaidjan, Cehia, Țările de Jos și Finlanda. În urma televotingului, în finală s-au calificat interpreți din 10 țări: R. Moldova, Croația, Elveția, Finlanda, Cehia, Israel, Portugalia, Suedia, Serbia și Norvegia.\n\nA doua semifinală va avea loc joi, 11 mai, atunci când și reprezentatul României, Theodor Andrei, va intra în concurs, cu numărul 3. În cea de-a doua semifinală vor evolua și reprezentanți din Danemarca, Armenia, Estonia, Belgia, Cipru, Islanda, Grecia, Polonia, Slovenia, Georgia, San Marino, Austria, Albania, Lituania și Australia.\n\nMarea finală va avea loc pe Arena Liverpool pe 13 mai. Anul acesta, la cea de-a 67-a ediție a concursului Eurovision participă 37 de țări. Dintre acestea, doar 31 vor concura în semifinale pentru cele 20 de locuri ale finalei. Restul de șase, Ucraina – în calitate de câștigătoare a ediției 2022, împreună cu celelalte cinci mari țări plătitoare participante (Franța, Germania, Italia, Spania și Regatul Unit) nu concurează în semifinale, fiind calificate direct în marea finală.\n\nRepublica Moldova participă la acest concurs din anul 2005, când s-a clasat pe locul 6, în urma prestației trupei Zdob și Zdub, cu „Bunica bate toba”. Cel mai bun rezultat a fost obținut în 2017, când SunStroke Project s-a clasat pe locul 3, cu piesa „Hey Mamma”.",
    "metadata": {
      "original_file": "Radio_Orhei_0392.html"
    }
  },
  {
    "title": "Tanda și Manda: Guvernul PAS și Primăria lui Shor cu aceleași apucături de nerespectare a Legii privind accesul la informațiile de interes public",
    "content": "Primăria Orhei și Guvernul Republicii Moldova nu respectă prevederile Legii privind accesul la informațiile de interes public și nu oferă în termen informațiile solicitate prin intermediul platformei vreauinfo.md \n\n În primul caz prin Primăria Orhei nu a oferit informațiile în termenul de 10 zile, la solicitarea de a oferi copia raportului de monitorizare a contractelor de achiziții publice pentru semestrul I al anului 2024. \n\n În cel de-al doilea caz Guvernul Republicii Moldova nu a oferit informațiile în termenul legal de 10 zile la solicitarea de a oferi copiile contractelor de achiziție a bunurilor și serviciilor încheiate în scopul promovării campaniei de comunicare „Moldova Europeană” și date despre tirajul materialelor de promovare tipărite în cadrul campaniei de comunicare „Moldova Europeană” și tipografiile unde acestea sunt tipărite. \n\n Legea privind accesul la informațiile de interes public prevede că orice persoană fizică sau juridică are dreptul la accesul la informațiile de interes public, în formele și condițiile prevăzute de lege. Informațiile de interes public se comunică solicitantului din momentul în care sunt disponibile pentru a fi comunicate, dar nu mai târziu de 10 zile de la data înregistrării cererii. Termenul de 10 zile poate fi prelungit cu cel mult 7 zile în cazul în care cererea este complexă sau se solicită un volum mare de informații, care necesită timp suplimentar pentru prelucrare. Prelungirea are efect doar dacă solicitantul este informat despre aceasta în scris, în interiorul termenului de 10 zile și cu indicarea motivelor prelungirii.",
    "metadata": {
      "original_file": "Radio_Orhei_0111.html"
    }
  },
  {
    "title": "Vicepreședinta raionului Orhei spune că localitățile din raion nu au beneficiat de nimic în cadrul proiectului ”Satul European”. Datele oficale o contrazic",
    "content": "Vicepreședinta raionul Orhei, responsabilă de problemele sociale Tatiana Platon a participat pe 29 martie în cadrul unei emisiuni la televiziunea cu licența suspendată ”Primul în Moldova”. Între altele, în cadrul emisiunii la întrebarea moderatorului dacă localitățile rurale din raionul Orhei au beneficiat de proiectul ”Satul European”, aceasta a spus că până în prezent ”nu am beneficiat de nimic”. \n\n\n\nDouă zile mai târziu pe site-ul Consiliului Raional Orhei a fost plasat un text în care se spune că ” Potrivit Vicepreședintelui raionului Orhei, Tatiana Platon, toate comunele au depus propuneri de proiecte, însă nu au primit niciun ajutor din partea statului.”\n\nPe de altă parte datele oferite de Oficiul Național de Dezvoltare Regională și Locală contrazic afirmațiile de mai sus. Drept răspuns la o solicitare făcută de jurnalistul Radio Orhei, Maxim Djamanov, instituția a oferit un răspuns amplu privind situația în jurul proiectelor finanțate în raionul Orhei prin intermediul ”Satului European”. \n\n În 3 din cele 20 de localități din raionul Orhei, proiectele finanțate în cadrul programului ”Satul European” deja au fost finalizate, iar în majoritatea sunt în desfășurare. Valoarea totală a proiectelor finanțate în raionul Orhei se ridică la peste 34 milioane lei, dintre care aproape 13 milioane lei au fost deja debursate. \n\n Datele complete se găsesc în tabelul de mai jos.\n\nProgramul ”Satul European” a fost lansat de autoritățile centrale în primăvara anului trecut. își propune dezvoltarea durabilă a localităților, asigurarea accesului cetățenilor la servicii publice de calitate, creșterea accesului populației la infrastructura socială și creșterea gradului de valorificare a oportunităților de atragere a investițiilor din surse externe în cadrul autorităților publice locale. În total pentru finanțare au fost acceptate 492 de proiecte din întreaga republică, valoarea acestora fiind de peste 2 miliarde le i.",
    "metadata": {
      "original_file": "Radio_Orhei_0404.html"
    }
  },
  {
    "title": "O întreprindere municipală fondată de Consiliul Raional Orhei intră în insolvabilitate",
    "content": "Judecătoria Orhei a pronunțat la mijlocul lunii octombrie o hotărâre prin care constată insolvabilitatea debitorului şi se intentează procesul de insolvabilitate față de Întreprindere Municipală ”Servicii în construcții” a Consiliului Raional Orhei. Acțiunea a fost întreprinsă la solicitarea creditorului Cogălniceanu Alexandru. Ședința a avut loc în lipsa atât a creditorului cât și a reprezentanților întreprinderii municipale și a Consiliului Raional Orhei. Prin aceiași hotărâre s-a stabilit ședința de validare a creanţelor pentru data de 14 ianuarie 2025, ora 10:00. \n\n Pe site-ul Consiliului Raional Orhei lipsește vreun raport de activitate al întreprinderii din cel puțin din 2015 până în 2023.",
    "metadata": {
      "original_file": "Radio_Orhei_0054.html"
    }
  },
  {
    "title": "Deși CECE Orhei a fost obligată să reexamineze circumstanțele ce au dus la validarea mandatului primarului de Orhei, Tatiana Cociu deja semnează acte în calitate de primar",
    "content": "Tatiana Cociu, candidata Partidului Forța Alternativă de Salvare a Moldovei deja semnează acte oficiale din postura de primar de Orhei. Potrivit Registrului de Stat al Actelor Locale , prima dispoziție semnată de Tatiana Cociu datează cu 27 noiembrie și îl împuternicește Alexei Lungu, viceprimarul municipiului Orhei cu dreptul de a aplica semnătura pe actele financiare ce urmează a fi executate in procesul activității Primăriei municipiului Orhei. \n\n Asta, după ce Curtea de Apel Chișinău a respins acțiunea candidatului PAS, Sergiu Stanciu, prin care el a cerut anularea înregistrării lui Cociu în cursa Electorală. \n\n Pe de altă parte, Comisia Electorală Centrală a pronunțat pe 28 noiembrie o hotărâre prin care a obligat Consiliul Electoral de Circumscripție Electorală mun.Orhei să rexamineze până la ora 17:00 a zilei de 1 decembrie, circumstanțele ce au stat la baza adoptării hotărârii din 14 noiembrie prin care alegerile pentru funcția de primar la Orhei au fost declarate legale și a fost validat mandatul de primar al Tatianei Cociu. \n\n Între altele, CEC a constatat că Partidul Forța Alternativă de Salvare a Moldovei a distribuit 14 mii de pliante în favoarea Tatianei Cociu, estimate la peste 31 mii lei, utilizând astfel mijloace nedeclarate și neraportate. CEC a obligat FASM să prezinte toate rapoartele privind veniturile și cheltuielile până pe data de 1 decembrie.",
    "metadata": {
      "original_file": "Radio_Orhei_0280.html"
    }
  },
  {
    "title": "Mai multe edificii din raionul Orhei au fost grav afectate de intemperie",
    "content": "Acoperișurile mai multor edificii din raion au fost afectate de intemperia care s-a abătut aseară peste raionul Orhei. Potrivit unui comunicat plasat pe site-ul Consiliului Raional Orhei este vorba de Liceul Teoretic „Alecu Russo”, Gimnaziul „Ion și Doina Aldea Teodorovici” din sectorul „Lupoaica” al municipiului Orhei. și Gimnaziul „Grigore Vieru” din sectorul „Slobozia Doamnei” al municipiului Orhei. \n\n Fără o parte din acoperiș a rămas blocul chirugical al spitalului raional Orhei. În urma deteriorării acoperișului Centrului Raional de Cultură „Andrei Suruceanu” s-au surpat unele părți ale tavanului din sala mare. \n\n Acoperișul Gimnaziului din satul Biești este afectat în proporție de 60%, acoperișul Casei de Cultură din aceiași localitate este afectat în aceiași proporție, iar în satul Mîrzești, acoperișul primăriei este deteriorat în proporție de 50%. Au avut de suferit Casa de Cultură, Gimnaziul, și sala de sport din satul Pohrebeni, precum și o Grădiniță și Casa de Cultură din satul Peresecina. În satele Bulăiești și Chiperceni, acoperișele Gimnaziilor au fost devastate în proporție de 10-15%.Din rapoartele colectate până în prezent, pe raza întregului raion au fost descoperite sau afectate grav peste 270 de case de locuit. \n\n Comisia pentru Situații Excepționale a raionului Orhei urmează să se convoace îndată cum membrii acesteia revin din teritoriu. În cadrul ședinței operative va fi creată o Comisie de evaluare a pagubelor materiale. \n\n În prezent se execută lucrări de înlăturare a pagubelor produse de vijelie. În acest sens sunt antrenate circa 300 angajați ai Serviciile de Urgență a raionului Orhei și peste 100 de unități de tehnică special, mai spune sursa citată. \n\n Totodată mai multe localități și porțiuni din municipiul Orhei rămân fără de curent electric, pe unele porțiuni din trotuar zac copaci căzuți, iar semaforul din preajma Liceului teoretic ”I.L.Caragiale” este deteriorat.",
    "metadata": {
      "original_file": "Radio_Orhei_0146.html"
    }
  },
  {
    "title": "Două licee din raionul Orhei vor primi table interactive și computere All-in-One",
    "content": "Liceul ”Onisifor Ghibu” din Orhei și ”Alexandru Donici” din Peresecina vor primi table interactive și computer All-in-One. Potrivit unui comunicat al Ministerului Educației dotarea se face de către UNICEF, iar beneficiari sunt 70 de instituții din Republica Moldova. Setul de echipamente donat celor 70 de instituții, include 350 de table interactive și 350 de computere All-in-One. \n\n Echipamentele vor fi integrate în câte 5 săli de clasă din fiecare dintre cele 70 de instituții selectate, contribuind la crearea unui mediu educațional modern și interactive, potrivit comunicatului. \n\n Inițiativa este parte a Programului Inovații Digitale ale Sistemului Educațional din Republica Moldova, implementat de UNICEF în parteneriat cu Ministerul Educației și Cercetării, cu sprijinul financiar al Parteneriatului Global pentru Educație. \n\n LATER EDIT \n\n Anterior și IP LT ,,Alecu Russo”,mun. Orhei a beneficiat de Programului Inovații Digitale ale Sistemului Educațional din Republica Moldova, implementat de UNICEF în parteneriat cu Ministerul Educației și Cercetării, cu sprijinul financiar al Parteneriatului Global pentru Educație prin intermediul căruia s-a reușit dotarea a 5 săli de clase cu 5 table interactive și 5 computere All-in-One.",
    "metadata": {
      "original_file": "Radio_Orhei_0003.html"
    }
  },
  {
    "title": "Săptămâna această copiii din două localități a raionului Orhei vor beneficia de servicii medicale stomatologice",
    "content": "Copii din Piatra și Jora de Mijloc vor beneficia săptămâna această vor beneficia de servicii medicale stomatologice. Potrivit unui comunicat al Companiei Naţionale de Asigurări în Medicină,.echipele mobile de medici specialişti continuă să ofere în perioada 19 – 23 decembrie consultaţii profilactice gratuite, acoperite din mijloacele financiare ale fondului măsurilor de profilaxie al CNAM \n\n Astfel, săptămâna curentă, servicii medicale stomatologice vor fi prestate în continuare copiilor din patru localități ale raioanelor Orhei și Florești, și anume: \n\n – pe 19 -20 decembrie – în localitatea Piatra, Orhei; \n\n – pe 21 – 23 decembrie – în localitatea Jora de Mijloc, Orhei; \n\n Graficul consultațiilor profilactice poate suferi modificări în funcție de condițiile sanitaro-epidemiologice, climaterice, alți factori care pot influența logistica echipelor mobile.",
    "metadata": {
      "original_file": "Radio_Orhei_0453.html"
    }
  },
  {
    "title": "La Mitoc a fost înregistrat un focar de gripă aviară înalt patogenă (H1N5)",
    "content": "În perioada 16.02.2024 – 26.02.2024, pe teritoriul Republicii Moldova s-a înregistrat un focar de gripă aviară înalt patogenă (H1N5), în raionul Orhei, localitatea Mitoc.\n\nComisia pentru Situații Excepționale a fost întrunită, în regim de urgență, pentru aprobarea Planurilor de măsuri pentru combaterea și eradicarea focarului de influență aviară, conform prevederilor Hotărârii Guvernului nr. 939 din 04.08.2008 pentru aprobarea normei sanitar-veterinare privind măsurile de supraveghere, control și combaterea gripei aviare, privind Planul de contingență şi Manualul operațional pentru controlul influenței aviare.\n\nAstfel, au fost instituite zone de protecție și zone de supraveghere, unde medicii veterinari desfășoară recensământul exploatațiilor de animale și evaluarea stării de sănătate a efectivelor de păsări. \n\n \n\n sursa: ansa.gov.md",
    "metadata": {
      "original_file": "Radio_Orhei_0214.html"
    }
  },
  {
    "title": "Șantaj, amenințări cu grenadă și incendiere din cauza banilor pentru un imobil de la Orhei",
    "content": "Trei persoane au fost reținute astăzi pentru șantajarea și amenințările proferate la adresa unui om de afaceri din Chișinău care, acum 2 ani, a cumpărat un imobil în părțile Orheiului.\n\nPotrivit oamenilor legii, totul a început la sfârșitul lui 2020, atunci când chișinăuianul a primit o ofertă de cumpărare a unui imobil cu mai multe niveluri, folosit ca și complex de agrement, dintr-un sat din raionul Orhei. Vânzătorul și omul de afaceri erau cumetri și au bătut palma pentru 1.600.000 lei.\n\nMai târziu, însă, vânzătorul (40 ani) a pretins că omul de afaceri i-ar datora bani și că el deține o cotă parte a imobilului, dat fiind că a investit în unele construcții anterior. Cumpărătorul (50 de ani) vânduse deja imobilul, la un preț mai avantajos, altei persoane și a respins pretențiile cumătrului său.\n\nAstfel, chișinăuianul a ajuns să fie șantajat cu peste 4.500.000 lei, amenințat cu moartea, prin declanșarea unei grenade, și cu incendierea casei și automobilului. Complice al cumătrului-vânzător este un bărbat din Ialoveni (45 de ani), anterior condamnat și dat în căutare pentru o altă escrocherie. Cei doi au fost plasați în arest preventiv pentru 30 de zile. Al treielea participant la fapta de șantaj – un bărbat de 58 de ani, este cercetat în stare de libertate.\n\nÎn timpul perchezițiilor la domiciliile celor trei, au fost depistate o armă de foc, 15 cartușe. Cercetările continuă, timp în care cei trei beneficiază de prezumția nevinovăției, potrivit legii.",
    "metadata": {
      "original_file": "Radio_Orhei_0351.html"
    }
  },
  {
    "title": "O supleantă al PP ”Renaștere-Возрождение” imposibil de identificat pe teritoriul unei localități din raionul Orhei",
    "content": "Larisa Oncu, candidată supleantă pe lista partidului ”Renaștere” pentru consiliul comunal Pohrebeni, este imposibil de identificat pe teritoriul localității, spune primăria. Această informație se conține în recenta hotărâre a Comisiei Electorale Centrale privin atribuirea de mandate în respectivul consiliu comunal. Necesitatea adoptării hotărârii a apărut după ce două consiliere din partea ”Renaștere” s-au răzgândit să reprezinte formațiunea în consiliu și au demisionat. \n\n Mandatele trebuiau să revină următorilor candidați de pe lista partidului, dar unul din ei este de negăsit, potrivit primăriei, iar cel de-al doilea – Anatolii Saharnean, nu a dorit să devină ales local. \n\n În consecință, mandatele vacante au fost atribuite Tamarei Pînzari și Veronicăi Procopciuc. \n\n Potrivit hotărârii, cele două consiliere au fost preavizate \n\n asupra obligației de a respecta termenul de 30 de zile pentru înlăturarea stării de incompatibilitate în cazul apariției acesteia.",
    "metadata": {
      "original_file": "Radio_Orhei_0078.html"
    }
  },
  {
    "title": "Ce adrese din Orhei au fost trecute drept adăposturi de protecție adaptivă",
    "content": "Pe site-ul Inspectoratului General pentru Situații de Urgență a fost publicată o hartă a adăposturilor de protecție adaptativă. Harta conține locații cu acces public care, în caz de necesitate, pot fi folosite pe post de adăpost. \n\n În municipul Orhei, potrivit hărții în această categorie au fost trecute 14 locații, amplasate în centru. \n\n În clădirile publice este vorba de subsolul Primăriei Orhei, subsolul blocului vechi de studii al colegiului Pedagogic ”V. Lupu”, subsolul Consiliului Raional Orhei,, subsolul Bibliotecii Publice ”A.Donici”, subsolul Centrului Raional de Cultură ”A.Suruceanu”. \n\n În clădirile private este vorba de subsolul schimbului valutar din str. Vasile Lupu, 29, subsolul în care este amplasată farmacia veterinară de pe strada Vasile Lupu, 38, subsolul spațiilor comerciale de pe str. Vasile Lupu, 33, subsolul magazinulu de încălțăminte ”Cristina” de pe . str. Vasile Lupu, 24, subsolul magazinului de încălțăminte ”Confi” de pe strada str. Piatra Neamț, 1A. \n\n Alte câteva adăposturi sunt în blocurile locative de pe str. Ștefan cel Mare, 4, M. Eminescu, 13, str. M. Eminescu, 11. \n\n Pe hartă este trecut și un adăpost care nu este public, fiind menționat ca adăpost al unității economice, acesta este depozitul magazinului Alcomarket SRL din centrul orașului.",
    "metadata": {
      "original_file": "Radio_Orhei_0428.html"
    }
  },
  {
    "title": "PAS Orhei cere examinarea raportului de activitate a SA Regia Apă-Canal Orhei pentru anul 2023, care deja a fost examinat. Ce conține documentul",
    "content": "La aproape două luni de la majorarea tarifului pentru apă și canalizare la Orhei, PAS Orhei a recționat printr-un comunicat, în care spune că va cere între altele examinarea în ședință de consiliu a raportului de activitate al SA Regia Apă-Canal Orhei pentru anul 2023. Raportul, deja a fost examinat, în ședința Consiliului Municpal Orhei din 2 august, în condițiile în care PAS are 5 reprezentanți în forul local. \n\n Documentul publicat în Registrul de Stat al Actelor locale conține date despre activitatea întreprinderii pentru anul 2023. \n\n Între altele în document se spune că veniturile totale, care includ și apa compennsată, ale SA Apă-Canal Orhei au înregistrat în 2023 peste 44 milioane de lei, iar compensația pentru apa începind cu 24 februarie 2023 este rambursată nu din veniturile Regiei, ci din fondurile municipiului. Totodată cheltuielile întreprinderii în 2023 s-au ridicat la 41,99 milioane de lei. \n\n Potrivit raportului salariul mediu lunar demonstrează o tendință bine determinată de creștere. Salariul mediu pe întreprindere este de 8388 lei, fiind în creștere față de 2022 cu 17,3%. Deși legislația prevede ca în raport să fie prezentate și informațiile privind salariul conducerii întreprindrii, aceste date nu sunt indicate în raport. \n\n Bugetul întrepdinerii pentru anul 2024 a fost aprobat la capitolul venituri în sumă de cca 42,6 milioane de lei și cheltuieli de peste 45,6 milioane de lei, iar întreprinderea conta că deficitul va fi acoperit din majorarea tarifului aprobat de ANRE. \n\n La mijlocul anului ANRE a aprobat tarife majorate la apă și canalizare pentru orheienii, în urma solicitării Apă-Canal Orhei. Într-un comunicat al instituției se spune că majorările vor duce la o creștere a veniturilor întreprinderii de peste 10 milioane de lei precum și acoperirea deficitului tarifar acumulat în primele șase luni ale anului 2024, în valoare de 3,8 milioane lei. \n\n ANRE-ului i-au fost solicitate documentele prezentate de SA Apă-Canal Orhei, care au servit drept temei pentru majorarea tarifului.",
    "metadata": {
      "original_file": "Radio_Orhei_0097.html"
    }
  },
  {
    "title": "Comisia Ministerului Sănătății încă examinează cazul decesului unui copil la spitalul din Orhei",
    "content": "La o lună de la decesul unui copil de 11 ani la spitalul din Orhei, comisia instituită de Ministerul Sănătății încă examinează cazul. Această informație a fost oferită pentru Radio Orhei de serviciul de presă al Ministerului Sănătății. \n\n Amintim că oamenii legii au inițiat o cauză penală, iar Ministerul Sănătății o anchetă internă, după ce un copil de 11 ani, diagnosticat cu pneumonie, a decedat la scurt timp după ce i-ar fi fost administrat un medicament intravenos, la spitalul din Orhei. Ministra Sănătății, Ala Nemerenco a declarat în cadrul unei conferințe de presă, o lună în urmă că deocamdată nu este clară cauza decesului, însă va fi clarificată după ce vor fi prezentate concluziile anchetatorilor și a experților legiști.",
    "metadata": {
      "original_file": "Radio_Orhei_0243.html"
    }
  },
  {
    "title": "Incendii puternice la Pelivan și Hulboaca, unde au ars peste 100 ha de vegetație",
    "content": "Cca 150 ha de vegetație au ars în ziua de 23 octombrie 2023 pe teritoriul a patru localități din raionul Orhei, anunță un comunicat al DSE Orhei. Cele mai puternice focare au avut loc la Pelivan și Hulboaca, unde incendiile s-au extins pe o suprafață de 50 ha și respectiv 60 ha. Pentru lichidarea tuturor focarelor, au fost antrenate toate forțele disponibile din cadrul DSE mun. Orhei. Astfel de incendii au avut loc pe parcursul săptămânii precedente în mai multe localităţi din cele 4 raioane Orhei, Telenești, Șoldănești și Rezina.\n\nNu au lipsit nici incendiile din sectorul locativ. În dupăamiaza zilei de 17 octombrie 2023, într-o gospodărie din s. Zahoreni a izbucnit un incendiu. Printr-un apel la 112 s-a comunicat că un bărbat a primit arsuri în urma unui incendiului. Imediat la fața locului au fost îndreptate echipe de intervenție de pompieri și medici. Pompierii au lichidat incendiul produs într-o odaie a unei bucătării de vară, iar bărbatul de 69 ani a fost preluat de SAMU și transportat la spitalul raional Orhei. Cauza incendiului ar fi imprudența în timpul fumatului. Un alt incendiu s-a produs la Puțintei în aceeași zi. Aici proprietara intenționat a dat foc la bunurile dintr-o odaie. Pompierii au lichidat incendiul care se răspândea şi spre acoperiș, iar femeia a fost transportată la spitalul de psihiatrie Orhei.\n\nDSE mun. Orhei reiterează că odată cu răcirea timpului oamenii vor utiliza sursele de încălzire disponibile. În acest context, fiecare utilizator ale sobelor pe combustibil solid trebui să respecte următoarele reguli: să curețe și să repare coșul de fum înainte de exploatare; să verifice sistematic pe toată perioada de încălzire, starea coșului de fum; nu depozitați bunuri prin preajma acestuia, evitați supraîncălzirea coșului de fum. Dacă simțiți un miros de fum care se emană din partea de sus a sobei sau vine mirosul din pod, imediat sistați focul și verificaţi canalul de evacuare.\n\nDoar împreună, printr-un comportament preventiv putem să ne protejăm de consecințele unui incendiu!",
    "metadata": {
      "original_file": "Radio_Orhei_0306.html"
    }
  },
  {
    "title": "Ambasadoarea Corina Călugăru a fost desemnată una din cele 75 de femei care au marcat Consiliul Europei",
    "content": "Ambasadoarea Corina Călugăru a fost desemnată una din cele 75 de femei care au marcat Consiliul Europei. Potrivit unei informații plasate pe site-ul instituției ea a contribuit la crearea platformeii de cooperare cu companiiile IT și de dezvoltare a inteligenței artificiale cu comitetul Ad hoc în domeniul inteligenței artificiale, dar și în domeniul anti-trafic și de promovare a drepturilor omului. \n\n Campania ”75 de femei în 75 de ani ai Consiliului Europei” a fost începută la 8 martie curent și celebrează femeile care au marcat activitatea CoE. \n\n Corina Călugăru a fost în perioada 2015-2021 ambasadoarea Republicii Moldova la Consiliul Europei, iar în prezent este ambasadoare în Franța și Monaco. Aceasta este originară din Orhei.",
    "metadata": {
      "original_file": "Radio_Orhei_0185.html"
    }
  },
  {
    "title": "O întreprindere municipală din Orhei refuză să facă publice contractele în baza cărora a fost obligată de judecată să achite SRL Genesis International cca 14 milioane lei",
    "content": "Întreprinderea Municipală Servicii Comunal-Locative Orhei refuză să facă publice contractele în baza cărora a fost obligată de judecată să achite SRL Genesis International cca 14 milioane lei. Asta după ce la 30 septembrie jurnalistul Radio Orhei, Maxim Djamanov a adresat o cerere de acces la informații prin care a cerut aceste documente.\n\nÎn răspunsul său ÎM SCL Orhei pretextează refuzul prin aceea că aceste contracte de achiziții ar fi documente contabile. \n\n\n\nAmintim că Judecătoria Orhei la sfârșitul lunii august a obligat întreprinderea fondată de Consiliul Municipal Orhei și care gestionează bunuri publice , la plata către SRL Genesis International a sumei de cca 9,7 milioane lei pentru obligațiile asumate prin contractul vînzare-cumpărare nr. 03/04-18 din 03 aprilie 2018 și acordurile adiționale, contractul de prestare a serviciilor nr. 01/04-19 din 01 aprilie 2019 și acordurile adiționale. Totodată ÎM Servicii Comunal-Locative Orhei a fost obligată să achite o dobândă de întârziere de peste 4 milioane lei, 50 mii lei drept taxă de stat și alte 25 mii lei pentru achitarea serviciilor juridice.",
    "metadata": {
      "original_file": "Radio_Orhei_0490.html"
    }
  },
  {
    "title": "Cu ce venituri și datorii vine în funcție, președintele nou-ales al raionului Orhei",
    "content": "Vasile Adașan, care a fost ales azi în funcția de președinte al raionului Orhei cu voturile consilierilor PDCM, FASM, Renaștere, PSRM și PCRM vine în funcție cu venituri preponderent din pensie, dar și cu datorii de sute de mii de lei pentru un credit. În campania electorală trecută acesta a depus declarația de avere pentru anul 2022, atât în calitate de pretendent pentru un mandat de consilier raional, cât și pentru cea de primar de Orhei. \n\n Potrivit declarației de avere, Vasile Adașan a incasat un salariu de peste 10 mii lei pentru funcția de șef al Inspectoratului de Poliție Orhei. În calitate de pensionar MAI a primit o pensie de peste 140 mii lei, iar în calitate de participant la războiul de pe Nistru o indemnizație de 9 mii lei. Vasile Adașan a mai declarat pentru anul 2022, venituri din remitențe de peste 5300 euro și alocație pentru copii oferită de România în sumă de peste 6000 RONI ( cca 24 mii lei moldovenești). \n\n Vasile Adașan declară un teren intravilan dobândit în 2011 și o casă de locuit dobândită în același an. \n\n Acesta are în proprietate un automobil Hyundai dobândit în 2019 și o Toyota dobândită în 2022. \n\n Potrivit declarației de avere, în anul 2019 Vasile Adașan a contractat un credit de 800 000 lei, de la Comerțbank, pe care trebuie să îl întoarcă până în 2034.",
    "metadata": {
      "original_file": "Radio_Orhei_0255.html"
    }
  },
  {
    "title": "Întreprinderea Municipală Servicii Comunal-Locative Orhei obligată să furnizeze mai multe informații despre lucrările efectuate",
    "content": "Judecătoria Orhei a dat câștig de cauză lui Sergiu Aga în litigiul cu Întreprinderea Municipală Servicii Comunal-Locative Orhei într-un dosar, în care acesta a solicitat mai multe informații despre lucrările efectuate de întreprindere. \n\n Potrivit dispozitivului hotărârii publicat pe site-ul instanțelor judecătorești ÎM SCL Orhei a fost obligată să îi prezinte lui Sergiu Aga informația solicitată prin cererea înregistrată cu nr. 1/4-242 din 04 iunie 2021, și anume: \n\n – copiile proceselor-verbale și/sau actelor de primire predare a lucrărilor din anul 2020, \n\n ce țin de reabilitarea infrastructurii rutiere de pe drumul public, tronsonul str. Unirii, str. Călătorilor, str. M. Sadoveanu și str. Chișinăului; \n\n – copiile contractelor de achiziții a serviciilor cu alți furnizori și/sau executanți, ce țin de reabilitarea infrastructurii rutiere pe drum public, tronsonul str. Unirii, str. Călătorilor, str. M. Sadoveanu și str. Chișinăului. \n\n Hotărârea poate fi atacată cu apel la Curtea de Apel Chișinău în termen de 30 zile de la data pronunțării dispozitivului hotărârii, prin intermediul Judecătoriei Orhei, sediul Central.",
    "metadata": {
      "original_file": "Radio_Orhei_0310.html"
    }
  },
  {
    "title": "Primărița de Orhei a fost amendată pentru neprezentarea documentelor solicitate într-un proces de judecată",
    "content": "Tatiana Cociu, primărița municipiului Orhei a fost amendată cu 15 mii lei, la sfârșitul lunii noiembrie pentru că Primăria Orhei nu a prezentat Judecătoriei Orhei documentele solicitate într-un proces. Potrivit încheierii publicate pe site-ul Judecătorieii Orhei, doi reclamanți au solicitat în instanță anularea unei dispoziții emise de Tatiana Cociu. La 4 septembrie, a fost solicitată prezentarea documentelor deținute și a dosarului administrativ, solicitare care a rămas fără de răspuns. La fel, fără de răspuns a rămas solicitarea din 11 noiembrie. Între altele prin neprezentarea probelor necesare examinării cauzei, judecătorul a constatat o atitudine necorespunzătoare a pârâtului în exercitarea obligațiilor sale procedurale, care determină tergiversarea judecării cauzei în termen rezonabil. În consecință primărul mun. Orhei a fost amendat cu 15 mii lei, fiind avertizat că amendarea poate fi repetată.",
    "metadata": {
      "original_file": "Radio_Orhei_0039.html"
    }
  },
  {
    "title": "Donatorul de milioane pentru Milsami Orhei, o parte din care au ajuns la o companie afiliată familiei Shor, a fost întors în proprietatea stratului",
    "content": "Aeroportul Internațional Chișinău concesionat în anul 2013 pe vremea Coaliției pentru Guvernare Pro-Europeană companiei Avia Invest SRL, a fost întors în proprietatea statului. O hotărâre în acest sens a fost adoptată astăzi de Curtea de Apel Chișinău, după ce anterior Agenția Proprietății Publice a pornit procesul de rezoluțiune a contractului de concesiune. \n\n Avia Invest a anunțat că va contesta hotărârea la Curtea Supremă de Justiție. \n\n Rezoluțiunea contractului de concesiune a fost recomandată autorităților încă în vara anului 2015 de Centrul Național Anticorupție după ce inspecţia financiară de pe lângă Ministerul Finanţelor a efectuat mai multe controale la Aeroport şi compania Avia Învest. La Avia Învest revizorii au analizat tranzacţiile făcute inclusiv de companiile afiliate cu „grupul Ilan Shor” şi care nu sunt legate de activitatea Aeroportului. Este vorba despre donaţiile către echipa Milsami in marime de 9,3 milioane de lei şi împrumuturile oferite companiilor Dufremol şi Aviaconsulting. \n\n O încheiere judecătorească, analizată de mold-street.com descria schema prin intermediul căreia Avia Invest a oferit peste 200 de milioane de lei la un şir de companii. Printre altele, şi Clubul de Fotbal Milsami a primit bani de la Avia Invest, cu titlu de împrumut, în perioada decembrie 2014-martie 2015. Ulterior, însă, de asemenea, sub formă de împrumut, echipa de fotbal a transferat, 3,8 milioane de lei către firma Dufremol SRL.",
    "metadata": {
      "original_file": "Radio_Orhei_0469.html"
    }
  },
  {
    "title": "Orheiul va fi declarat municipiu rezervație-muzeu",
    "content": "Autoritățile centrale au luat o decizie de ultimă oră prin care municipiului Orhei i se conferă statut de rezervație-muzeu. În nota informativă a hotărârii se spune că în ultimii 9 ani Orheiul s-a transformat într-un adevărat muzeu în aer liber al corupției și trădării de țară, dar și a impotenței autorităților în a combate acest flagel. Reieșind din faptul că aspectul municipiului s-a schimbat radical în ultimii ani, când la cârma acestuia se aflau reprezentanții grupării ”hoției și războilui”, este logic ca localitatea să devină o atracție turistică. Astfel, Orheiul va deveni unicul loc de pe planetă prin care un întreg municipiu capătă statut de muzeu. De asemenea Orheiul va fi declarat drept localitate-părinte a Taracliei și Găgăuziei, unde fenomenul care i-a adus faima s-a răspândit chiar sub privirea celor împuterniciți să combată relele practici. În același timp, recunoscând incapacitatea de a influența cumva lucrurile, autoritățile centrale au decis să acorde Orheiului și statutul de rezervație, toți cei implicați în acte de corupție, furt, trădare de țară și alte infracțiuni, odată ajunși în localitate vor căpăta imunitate și chiar vor putea pretinde la funcții de conducere. Autoritățile centrale au aprobat decizia menționată mai sus cu vot unanim, mai afirmând că se înscrie în politica promovată pas cu pas de apropiere și integrare în Uniunea Europeană.",
    "metadata": {
      "original_file": "Radio_Orhei_0193.html"
    }
  },
  {
    "title": "Ce răspunde Primăria Orhei la propunerea de a-i retrage lui Ilan Șor titlul de cetățean de onoare al municipiului Orhei",
    "content": "Acum un an, în preajma sărbătorii Hramului municipiului Orhei, autoritățile publice locale au conferit titlul de cetățean de onoare al municipiului Orhei câtorva persoane, printre care și deputatului Ilan Șor. Potrivit Deciziei din 05.11.2021 titlul a fost acordat pentru merite deosebite față de municipiul Orhei prin promovarea imaginii municipiului Orhei, în baza unui demers. \n\n La sfârșitul lunii octombrie Oficiul pentru Controlul Activelor Străine (OFAC) al Trezoreriei americane a constatat că Ilan Șor, care este și el printre beneficiarii furtului miliardului, este complice la acțiunile de subminare a statului de drept, în beneficiul Federației Ruse. Șor, împreună cu alți oligarhi corupți și cu implicarea unor entități străine, întreprinde acțiuni de destabilizare a situației politice din Republica Moldova. Din acest motiv Primăriei Orhei i-a fost adresat un demers/petiție prin care s-a propus elaborarea deciziei prin care lui Ilan Șor să-i fie retras titlul de cetățean de onoare al municipiului Orhei.\n\nPrimăria a oferit pe 30 octombrie un răspuns evaziv, din care rezultă că nu va da curs solicitării.\n\nRegulamentul privind conferirea titlului de cetățean de onoare al municipiului Orhei prevede că acest titlu poate fi retras în cazul dacă persoana a săvârșit fapte ce contravin Constituți ei.",
    "metadata": {
      "original_file": "Radio_Orhei_0486.html"
    }
  },
  {
    "title": "Cca 280 de hectare de vegetație au ars în raioanele deservite de DSE Orhei",
    "content": "Cca 280 ha de vegetație au fost arse pe parcursul săptămânii trecute pe teritoriul celor patru raioane Orhei, Rezina, Telenești, Șoldănești, din cauza iresponsabilității cetățenilor. Cel mai frecvent incendiile de vegetație sunt provocate intenționat de persoane nepăsătoare de consecințele acțiunilor lor. Mai sunt înregistrate și focare de ardere scăpate de sub control de către deținătorii de terenuri agricole, care în urma igienizării consideră că cea mai bună metodă de a scăpa de resturile vegetale este incendierea acestora. Una din cauzele intensificării fenomenului de ardere a vegetației uscate o reprezintă neprelucrarea loturilor de teren lăsate în paragină. \n\n Cele mai mari suprafețe de vegetație uscăţea au fost distruse în localitățile din. Raionul Orhei: s. Pocșești- 40ha; s. Peresecina- 50ha; s. Isacova – 5ha; s. Ivancea- 3ha. Raionul Șoldănești: s. Cotiujenii Mari – 100ha; s. Sîrcova – 2ha. Raionul Telenești: s. Budăi -5ha, s. Bănești- 10ha; s. Verejeni -3ha, s. Suhuluceni -1ha. Raionul Rezina: s. Cineșeuți -1ha; s. Țareuca. Cu părere de rău în aceste localități intervenții au loc mai frecvent decât în altele. \n\n La data de 12 martie 2024, la ora 02:32 pompierii din Orhei au fost anunțați precum că în s. Biești, arde o casă de locuit. Ajunși la fața locului pompierii au constatat că de flăcări e cuprins acoperișul casei pe toată suprafața. Datorită intervenție prompte pompierii nu au permis ca flăcările să afecteze interiorul casei de locuit. Incendiul a fost lichidat aproape de ora 5 dimineață.\n\nPompierii și salvatorii îndeamnă în continuare cetățenii să respecte cu strictețe regulile de apărare împotriva incendiilor și amintește că incendierea resturilor vegetale în gospodării sau în câmp reprezintă o faptă pedepsită contravențional cu amenzi cuprinse între 10 și 40 mii lei cu restituirea prejudiciului adus mediului.",
    "metadata": {
      "original_file": "Radio_Orhei_0202.html"
    }
  },
  {
    "title": "Verejanu a dispărut. Locul râvnit în executivul găgăuz ar putea reveni altcuiva",
    "content": "Zlele trecute, bașcanul Găgăuziei dădea de înțeles că componența viitorului executiv găgăuz, care a fost respinsă deja de trei ori de către legiutorii autonomiei din sudul R.Moldova, nu este bătută în cuie și că ar putea veni cu alte candidaturi, în schimbul celor care nu sunt pe placul deputaților de la Comrat. Astăzi, presa locală semnalează că pe rețele circulă o nouă listă a prezumtivilor candidați pentru echipa Evgheniei Guțul, din care a dispărut Pavel Verejanu, primarul de Orhei. Anterior, asupra candidaturii acestuia și altor aspiranți la înalte funcții pe lângă bașcan insista Ilan Șhor, care a și prezentat lista, prin skype, încă pe 27 iulie, după inaugurarea lui Guțul în funcția de conducător al Găgăuz Yeri.\n\nÎmpreună cu Pavel Verejanu, potrivit nokta.md , din listă au mai dispărut alți șase candidați, care au picat proba de cunoaștere a limbii găgăuze, aceștia urmând să fie înlocuiți de alte candidaturi. Veridicitatea documentului cu noile candidaturi, care ar fi semnată de de Guțul, încă nu a fost confirmată de către autoritățile găgăuze.\n\nÎn cazul în care Pavel Verejanu ar fi fost acceptat de AP de la Comrat , el ar fi ajuns a doua, ca importanță, persoană în executivul de la Comrat, fiind menit pentru funcția de adjunct al bașcanului Evghenia Guțul. După aceasta, Verejanu ar fi trebuit să părăsească, pe motiv de incompatibilitate, fotoliul de șef la Orhei, cu puțin timp înainte de alegerile locale din luna luna noiembrie și expirarea actualului său mandat de primar.",
    "metadata": {
      "original_file": "Radio_Orhei_0347.html"
    }
  },
  {
    "title": "Cazuri de utilizare a resurselor administrative de PAS și BP Victoria în raionul Orhei, consemnate în raportul Promo-Lex. A făcut agitație și biserica",
    "content": "Asociația Obștească Promo-Lex a lansat la sfârșitul săptămânii a lansat al 3-lea raport de observare a alegerilor prezidențiale și a referendumului republican constituțional din 20 octombrie 2024. \n\n În document sunt menționate cazuri de utilizare a resurselor administrative în raionul Orhei. \n\n Astfel la 22 septembrie 2024, Dorin Recean, prim-ministrul Republicii Moldova, a avut o întâlnire cu alegătorii în localitatea Susleni, r. Orhei, îndemnându-i pe aceștia să voteze pentru Maia Sandu (PAS) în calitate de Președinte și DA la referendum. În context, Promo-Lex menționează că funcția deținută de Dorin Recean – prim-ministrul Republicii Moldova, nu poate fi detașată de acesta în zilele de odihnă astfel, încât imaginea politică a acestuia să nu influențeze opinia alegătorilor. \n\n La 24 septembrie 2024, Alexei Cojocaru, primarul localității Mitoc, Orhei, a distribuit ziare de promovare a candidatei Maia Sandu (PAS) și a opțiunii DA la referendum în timpul programului de muncă. \n\n La 24 septembrie 2024, Victor Mătrăgună, șef al Oficiului Teritorial al Cancelariei de Stat Orhei, a distribuit ziare de promovare a candidatei Maia Sandu (PAS) și a opțiunii DA la referendum în timpul programului de muncă \n\n La 25 septembrie 2024, la întrunirea electorală cu alegătorii din s. Ciocîlteni, Orhei, în susținerea candidatei Maia Sandu (PAS) și a opțiunii DA la referendum, au participat Mariana Cusnir, deputat în Parlament, și Liubovi Buciușcanu, primarul com. Ciocâlteni, în timpul programului de muncă. \n\n La 26 septembrie 2024, la o întrunire electorală organizată de BP Victorie cu alegătorii din Orhei, în timpul orelor de muncă au participat Marina Tauber, deputat în Parlament, Victor Perțu, director al IM Regia Apă Canal Orhei, Cristina Cojocari, viceprimar al primăriei mun. Orhei, Vasile Cojocaru, primar al com. Pohrebeni. \n\n Totodată Promo-Lex a constatat implicarea bisericii în campania electorală, astfel la 22 septembrie 2024, în contextul întâlnirii electorale din Peresecina, Orhei, organizată de candidata Maia Sandu (PAS), preotul bisericii din localitate a avut un mesaj de susținere a candidatei și a opțiunii DA la referendum.",
    "metadata": {
      "original_file": "Radio_Orhei_0081.html"
    }
  },
  {
    "title": "Două licee din raionul Orhei vor primi table interactive și computere All-in-One",
    "content": "Liceul ”Onisifor Ghibu” din Orhei și ”Alexandru Donici” din Peresecina vor primi table interactive și computer All-in-One. Potrivit unui comunicat al Ministerului Educației dotarea se face de către UNICEF, iar beneficiari sunt 70 de instituții din Republica Moldova. Setul de echipamente donat celor 70 de instituții, include 350 de table interactive și 350 de computere All-in-One. \n\n Echipamentele vor fi integrate în câte 5 săli de clasă din fiecare dintre cele 70 de instituții selectate, contribuind la crearea unui mediu educațional modern și interactive, potrivit comunicatului. \n\n Inițiativa este parte a Programului Inovații Digitale ale Sistemului Educațional din Republica Moldova, implementat de UNICEF în parteneriat cu Ministerul Educației și Cercetării, cu sprijinul financiar al Parteneriatului Global pentru Educație. \n\n LATER EDIT \n\n Anterior și IP LT ,,Alecu Russo”,mun. Orhei a beneficiat de Programului Inovații Digitale ale Sistemului Educațional din Republica Moldova, implementat de UNICEF în parteneriat cu Ministerul Educației și Cercetării, cu sprijinul financiar al Parteneriatului Global pentru Educație prin intermediul căruia s-a reușit dotarea a 5 săli de clase cu 5 table interactive și 5 computere All-in-One.",
    "metadata": {
      "original_file": "Radio_Orhei_0019.html"
    }
  },
  {
    "title": "De ce au rămas fără mandat câte un consilier al Partidului Șor și al Blocului electoral ”ACUM Platforma DA și PAS”, la Peresecina",
    "content": "Comisia Electorală Centrală a aprobat la începutul săptămânii o hotărâre prin care a atrbibuit câte un mandat devenit vacant în consiliul sătesc Peresecina, candidaților supleanți de pe lista Partidului Șor și Blocului electoral „ACUM Platforma DA și PAS”. Potrivit hotărârii publicate pe site-ul CEC consiliul sătesc Peresecina, raionul Orhei, prin deciziile nr. 8/4 și nr. 8/5 din 18 noiembrie 2022, a ridicat mandatele consilierilor Toma Alexandru ales pe lista Blocului electoral „ACUM Platforma DA și PAS” și Ursachi Nicolae ales pe lista Partidului Politic „Șor” în legătură cu absența fără motive întemeiate de la trei ședințe consecutive ale consiliului. Astfel, au devenit vacante două mandate de consilier atribuite concurenților electorali respectivi.\n\nConform documentelor electorale pe care le deține Comisia Electorală Centrală, mandatele de consilier în Consiliul sătesc Peresecina le revin candidaților supleanți Jioară Marta de pe lista Blocului electoral „ACUM Platforma DA și PAS” și Moga Vasile de pe lista Partidului Politic „Șor”. Listele candidaților supleanți au fost confirmate prin hotărârea Judecătoriei Orhei (sediul Central) din 30 octombrie 2019. \n\n Mandatele devenite vacante au fost atribuite candidaților supleanți, aceștia fiind preavizați asupra obligației de a respecta termenul de 30 de zile pentru înlăturarea stării de incompatibilitate în cazul apariției acesteia",
    "metadata": {
      "original_file": "Radio_Orhei_0449.html"
    }
  },
  {
    "title": "Un bărbat s-a înecat la Pocșești, Orhei. Salvatorii sunt implicați în căutarea trupului acestuia",
    "content": "În 40 de situații excepționale au intervenit pompierii din Orhei, Rezina, Telenești și Șoldănești pe parcursul săptămânii precedente. Cele mai multe intervenții au avut loc la lichidarea focarelor de vegetație și gunoiște, anunță un comunicat al Direcției Situații Excepționale Orhei.\n\nUn incendiu într-o bucătărie de vară, produs în noaptea de 15 septembrie într-o gospodărie din s. Susleni, r-ul Orhei, putea să aibă consecințe mai grave, dar datorită intervenției operative ale pompierilor s-a evitat o tragedie. Astfel, în urma incendiului s-a incendiat furtul de la butelia de gaz, care a fost înlăturat de către un pompieri și s-au întreprins măsurile necesare pentru a nu se produce o deflagrație. Totodată de către pompieri a fost salvată de la foc incă o locuință din curte.\n\nLa 17 septembrie salvatorii din Orhei au salvat un câine căzut într-o fântână din s. Brănești. La Telenești pompierii au stins focul care cuprinsese 250 de baloți de fin, iar la Șoldănești, pompierii au stins un incendiu produs la o casă din s. Alcedar și nu au permis ca flăcările să se răspândească peste toată locuința.\n\nÎn după amiaza zilei de 17 septembrie 2023, salvatorii din Orhei au fost alertați precum că într-un iaz din s. Pocșești s-ar fi înecat un bărbat. La fața locului s-a constat că bărbatul de 69 ani fiind la pescuit, aflându-se pe barcă la mijlocul iazului, din circumstanțe necunoscute a căzut în apă și în câteva clipe a dispărut din vizorul martorilor. Căutările subacvatice au durat până la apunerea soarelui. În dimineața zilei de 18 septembrie căutările bărbatului de 69 au continuat. \n\n UPDATE: \n\n La data de 18 septembrie, începând cu ora 07:30 lucrările de căutare a bărbatuui de 69 ani care s-ar fi înecat in iazul de la Pocșeșeti, r-l Orhei, au fost preluate de către salvatorii DSE mun. Orhei și DRCS 1 Chișinău. După ore în șir de căutări, la orele 14:45 corpul neînsuflețit al bărbatului a fost găsit la o distanță de 100 m de la mal și extras la orele 15:00.\n\nDSE mun Orhei îndeamnă cetățenii să respecte normele de apărare împotriva incendiilor, pentru a preveni situațiile de urgență.\n\nDar dacă sunteți martori sau victime a unei situații excepționale, apelați la 112.",
    "metadata": {
      "original_file": "Radio_Orhei_0330.html"
    }
  },
  {
    "title": "Un bărbat de 38 de ani care transporta lemne fără acte de proveniență, a propus mită polițiștilor din Orhei",
    "content": "Un bărbat de 38 de ani, a propus mită polițiștilor din Orhei, după ce a fost depistat cu încărcătură de masă lemnoasă, fără acte de proveniență se spune într-o postare pe pagina de facebook a Inspectoratului de Poliție Orhei.\n\nÎn cadrul măsurilor de profilaxie, efectuate de către polițiștii din Orhei pe teritoriul deservit, în apropierea satului Morozeni, au fost stopate două microbuze de marcă Volkswagen, care vizual transportau încărcătură supra normă.\n\nÎn urma verificării unităților de transport, polițiștii au depistat că microbuzele transportau o încărcătură de masă lemnoasă în total de aproximativ 10 metri steri, fără a avea acte de proveniență.\n\nPentru a li se permite în continuare deplasarea fără actele necesare, unul dintre șoferi a încercat să mituiască oamenii legii oferindu-le două bancnote de 200 de lei.\n\nÎncărcătura urmează a fi predată reprezentanților de la Inspecția Ecologică.\n\nAmintim că oferirea mitei unui angajat cu funcție publică se documentează penal, iar persoana riscă amendă sau chiar închisoare.\n\nPoliția îndeamnă toți participanții la trafic să respecte prevederile legislației și să fie integri!",
    "metadata": {
      "original_file": "Radio_Orhei_0275.html"
    }
  },
  {
    "title": "Ambasadoarea Corina Călugăru a fost reconfirmată drept vicepreședintă a Grupului Ambasadorilor Francofoni pe lângă UNESCO",
    "content": "Grupul Ambasadorilor Francofoni pe lângă UNESCO s-a reunit în cadrul Adunării Generale dedicate bilanțului activităților realizate și proiectelor planificate pentru cea de-a doua jumătate a anului, în special în contextul reuniunilor de nivel înalt care vor avea loc în cadrul organizației în toamna 2023, anunță un comunicat al Ambasadei Republicii Moldova în Franța. Membrii Grupului au salutat mobilizarea exemplară în favoarea promovării diversității lingvistice și culturale, susținerii valorilor Francofoniei pe dimensiunea educației, culturii, științei, comunicării și informării, precum și implicarea activă în dezbaterile pe subiecte de actualitate precum inteligența artificială și educația în situații de criză. În cadrul ședinței a fost ales noul Birou al Grupului, Ambasadoarea Corina Călugăru fiind reconfirmată în funcția de Vicepreședinte pentru un al doilea mandat. \n\n Corina Călugăru din decembrie 2021 este ambasadoare a Republicii Moldova în Franța, iar din februarie 2022 ambasadoare prin cumul în Principatul Monaco. Aceasta este originară din Orhei.",
    "metadata": {
      "original_file": "Radio_Orhei_0367.html"
    }
  },
  {
    "title": "Comunicat DSE Orhei: trei persoane au decedat în urma incendiilor produse săptămâna trecută",
    "content": "Trei incendii produse în sectorul locativ ar fi luat viața a doi bărbați și o femeie din raioanele Rezina și respectiv Orhei. Primul incendiu soldat cu decesul unui bărbat de 41 ani a avut loc în dimineața zilei de 12 februarie 2024 în s. Mincenii de Jos, Rezina. Aici focul ar fi izbucnit din cauza unei țigări nestinse lăsată pe o suprafață ușor inflamabilă.\n\nA doua victimă a focului este o femeie de 77 de ani din s. Lucașeuca, r-l Orhei. La 17 februarie 2024, în jurul orelor 11:08 la Serviciul unic de urgență 112 a parvenit informația că dintr-o locuință din localitatea menționată, iese fum și în interior s-ar afla proprietara. La adresa indicată s-a deplasat o autospecială și cinci pompieri, care imediat, echipați corespunzător, au intrat în casa cu flăcări, unde au depistat victima, care deja nu era în viață.\n\nDuminică, 18 februarie, printr-un apel telefonic la orele 08:18, pompierii din Rezina au fost alertați precum că într-o casă din Ţăhnăuţi a izbucnit un incendiu. În momentul lichidării focului, în camera unde era focarul, a fost găsit cadavrul unui bărbat de 40 ani. În ultimele două incendii, cauză ar fi nerespectarea regulilor de apărare împotriva incendiilor la exploatarea sobelor și a canalelor de evacuare a fumului.\n\nÎn contextul celor scrise mai sus și cu scop de prevenire a incendiilor în sectorul locativ, pompierii recomandă:\n\nNU folosiți decât materialul combustibil pentru care a fost destinată soba și evitați supraîncălzirea acesteia;\n\nNU așezați în apropierea sobei sau pe aceasta materiale combustibile și ușor inflamabile;\n\nÎNAINTE de a merge la dormit asiguraţi-vă că focul din sobă este stins;\n\nVERIFICAȚI integritatea aparatelor și mijloacelor de încălzire electrice, iar în cazul în care aceste sunt defectate, reparaţi-le cu ajutorul unui specialist;\n\nDECUPLAȚI aparatele de încălzire electrice înainte de a părăsi locuința sau de a merge la somn;\n\nNU lăsați copiii nesupravegheați cu soba aprinsă sau aparatele electrice în funcțiune;\n\nASIGURAȚI locuința cu detectoare autonome de fum și mijloace primare de stingere a incendiilor (stingător).",
    "metadata": {
      "original_file": "Radio_Orhei_0222.html"
    }
  },
  {
    "title": "Anul trecut 36 de persoane au beneficiat de compensații pentru tratament și/sau investigații costisitoare, fiind depuse 93 solicitări",
    "content": "Din cele 93 de solicitări de compensare bănească pentru tratament costisitor și/sau investigații costisitoare, au fost satisfăcute cerererile a 36 cetățeni ai Republicii Moldova. Aceste date se găsesc într-un răspuns al Ministerului Sănătății la o solicitare de informații a jurnalistului Radio Orhei, Maxim Djamanov. \n\n Potrivit documentului din bugetul de stat pentru tratament și/sau investigații costisitoare a pacienților, inclusiv peste hotarele țării, in anul 2022, a fost alocatî suma de 5 038 800 lei. Cea mai mică alocație acordată in perioada menționată constituie 5 234 lei,iar cea mai mare alocatie este de 518 438 lei, se mai spune în răspunsul Ministerului Sănătății. \n\n Obținerea informației a trecut printr-un proces anevoios. Inițial cererea de acces la informții a fost depusă prin i ntermediul portalului vreauinfo.md , portal prin care orice cetățean poate transmite o solicitare de informații către autoritățile publice. Printr-un răspuns formal, informațiile solicitate nu au fost refuzate, iar procesul de revizuire internă a răspunsului încă durează din 9 aprilie, până în prezent. \n\n Astfel a fost nevoie de o expediere direct a solicitării de informații pe 10 mai, care a fost satisfăcută pe 17 mai. În informația sa, Ministerul Sănătății nu a răspuns la întrebarea care este cifra solicitărilor de compensare pentru tratament costisitor înregistrate la Ministerul Sănătății în 2022. \n\n De menționat că printre persoanele care au beneficiat anul trecut de compensarea a tratamentului costisitor s-a numărat și deputata din Orhei, Mariana Cușni r. Potrivit declarației sale de avere în baza a două cereri aceasta a primit un ajutor de 228 mii lei.",
    "metadata": {
      "original_file": "Radio_Orhei_0388.html"
    }
  },
  {
    "title": "Comunicat DSE Orhei: o pisică salvată și un roi de viespi înlăturat se numără printre intervențiile salvatorilor și pompierilor de săptămâna trecută",
    "content": "Săptămâna precedentă în Orhei, Rezina, Telenești și Șoldănești s-au intensificat incendiile de gunoiște. Pompierii din cadrul DSE mun. Orhei au intervenit la lichidarea a cca 10 focare de gunoiște, care au generat din cauza iresponsabilității cetățeanului. Îndemnul pompierilor față de cetățeni este să se pătrundă de responsabilitate și să nu aprindă deșeurile, acestea pot crea probleme și pentru ecosistemul nostru.\n\nÎn perioada de 28 octombrie – 04 noiembrie 2024, pompierii și salvatorii celor patru unități subordonate DSE mun. Orhei au avut următoarele intervenții:\n\nLa data de 28 octombrie salvatorii din Orhei au deblocat ușa unui apartament, iar în interior a fost depistat cadavrul proprietarului. La Rezina salvatorii au înlăturat un roi de viespe, care crea pericol iminent.\n\nÎn seara de 29 octombrie într-o gospodărie din s. Saharna, r-l Rezina a izbucnit un incendiu în casa de locuit, care a mistuit bunurile din casă și acoperișul în totalitate. Un scurtcircuit s-a produs la cazanul pe gaz, instalat într-un apartament din Orhei. Pompierii au intervenit operativ, în urma incendiului, a ars doar cazanul, iar pe pereți și mobilier s-au depus produse ale arderii.\n\nÎn prima duminică din noiembrie, salvatorii din Orhei au salvat o pisică de la înălțime, iar la Rezina pompierii au menținut securitatea antiincendiară, după parvenirea informației precum că podul ce duce spre Rîbnița ar fi minat. La miez de noapte pompierii din Telenești au fost alertați precum că în s. Băneștii Noi s-a aprins acoperișul unei case. Pompierii au salvat jumate din acoperiș.\n\nAngajații serviciului prevenției din toate subdiviziunile Direcției continua se desfășoare măsuri de prevenire a incendiilor din sectorul locativ și a intoxicației cu monoxid de carbon. Astfel zilnic salvatorii merg prin localități și reamintesc oamenilor regulile de apărare împotriva incendiilor.",
    "metadata": {
      "original_file": "Radio_Orhei_0058.html"
    }
  },
  {
    "title": "Fără schimbări majore în declarația de avere pentru 2022 a președintelui raionului Orhei, Dinu Țurcanu",
    "content": "În declarația de avere și interese pentru 2022 a președintelui raionului Orhei, Dinu Țurcanu nu au intervenit schimbări majore față de 2021. \n\n Ca și un an în urmă acesta declară că a avut venit doar sub formă de salariu, de peste 181 mii lei, adică de 15 mii lei lunar. \n\n La capitolul bunuri imobile acesta declară un teren intravilan, cu suprafața de 0,049 ha, cumpărat în 2016 cu peste 250 000 lei. Țurcanu mai declară că deține 50% din SRL Vidicomfarm. \n\n Față de 2021, în declarația pentru anul trecut a lui Dinu Țurcanu nu mai figurează automobilul de model Renault. \n\n La capitolul datorii în continuare figurează un credit de 200 mii lei contractat de la o bancă comercială în 2020, care trebuie întors în 2025.",
    "metadata": {
      "original_file": "Radio_Orhei_0408.html"
    }
  },
  {
    "title": "Peste 20 de intervenții la lichidarea incendiilor au efectuat pompierii DSE Orhei în prima săptămână din iulie",
    "content": "Nici în prima săptămână a lunii iulie nu au lipsit incendiile de vegetație, gunoiște și în sectorul locativ, pe teritoriul celor patru raioane: Orhei, Telenești, Rezina, Șoldănești, anunță un comunicat al Direcției Situații Excepționale Orhei. Astfel pompierii au intervenit la lichidarea a 20 de focare de vegetație și gunoi, iar alte două în gospodăriile cetățenilor. Primul s-a produs în s. Ignăței, în noaptea de 6 iulie, într-o gospodărie, unde foacul a cuprins 10 tone de nutreț animalier. Pentru lichidarea acestui incendiu au fost antrenate mai multe echipe de intervenție. Un alt incendiu de proporții a avut loc în aceeași zi la Zahareuca, r-l Telenești. La orele 21:07 pompierii au fost alarmați precum că într-o gospodărie arde un șopron. La fața locului s-a stabilit că ardea un șopron cu dimensiunile de 10x10m, unde erau depozitate lemne, un tractor și o remorcă, care toate au fost puternic afectate de foc. Cauzele și circumstanțele producerii acestor incendii urmează de a fi stabilite.\n\nLa data d 08 iulie curent pe traseul R-20, între localitățile Step-Soci ș Chiperceni s-a produs un accident rutier soldat cu mai multe victime. Aici au intervenit salvatorii, care au întreprins acţiuni de descarcerare a trei victime și au înlăturat consecințele accidentului.\n\nLa Șoldănești, cetățenii au solicitat intervenţia salvatorilor pentru a înlătura un geam, care atârna la înălțime și era risc de a cădea peste trecători.\n\nTotodată angajații serviciului prevenție desfășoară zilnic campanii de informare pentru prevenirea incendiilor în procesul de recoltare.\n\nRespectarea normelor de apărare împotriva incendiilor vă poate salva viața!!!",
    "metadata": {
      "original_file": "Radio_Orhei_0371.html"
    }
  },
  {
    "title": "Alte nume noi în Consiliul Raional Orhei",
    "content": "Săptămâna curentă Comisia Electorală Centrală a aprobat o hotărâre în urma căreie în Consiliul Raional Orhei vor veni doi consilieri noi. CEC a recepționat cererile de demisie ale consilierilor Gulian Mihaela aleasă pe lista Partidului Politic „Partidul Acțiune și Solidaritate” și Railean Natalia aleasă pe lista Partidului Politic Partidul „RENAȘTERE” în Consiliul raional Orhei, ultima fiind aleasă la sfârșitul anului trecut în funcția de vicepreședintă a raionului. \n\n Comisia Electorală Centrală a atribuit mandatele de consilier în Consiliul raional Orhei candidaților supleanți Busuioc Valeriu de pe lista Partidului Politic „Partidul Acțiune și Solidaritate” și Cociug Artur de pe lista Partidului Politic Partidul „RENAȘTERE”. \n\n Cei doi au fost preavizați asupra obligației de a respecta termenul de 30 de zile pentru înlăturarea stării de incompatibilitate în cazul apariției acesteia",
    "metadata": {
      "original_file": "Radio_Orhei_0234.html"
    }
  },
  {
    "title": "Doi bărbați de 33 și 48 de ani din Orhei au fost reținuți fiind suspectați de jaf",
    "content": "Polițiștii din Orhei au fost sesizați de un bărbat precum că la 20 septembrie, fiind la o stație PECO din afara orașului Rîșcani, a oprit în trafic o mașină de ocazie pentru a ajunge în același oraș, anunță un comunicat.\n\nÎn automobil se aflau trei bărbați, printre care șoferul. În drum, persoanele din mașină i-au propus bărbatului să meargă cu ei într-o altă locație, după care îl duc la destinație.\n\nAstfel, în apropierea satului Ciocîlteni, unul dintre bărbați i-ar fi sustras în mod deschis telefonul, portmoneul în care se aflau mijloace bănești, trei carduri bancare și buletinul de identitate. Cei trei au coborât bărbatul din mașină, prin aplicarea violenței fizice, și au plecat într-o direcție necunoscută, cauzându-i victimei de 37 de ani un prejudiciu de 9232 de lei.\n\nBărbatul a mers câțiva kilometri pe jos și a cerut ajutor unui angajat al unei stații PECO, rugându-l să cheme poliția.\n\nÎn urma acțiunilor întreprinse de polițiștii și procurorii din Orhei au fost identificați și reținuți doi dintre bănuiți. Bărbații nu sunt la prima abatere de la lege, anterior fiind judecați pentru infracțiuni similare.\n\nÎn acest caz a fost pornită o cauză penală, iar suspecții au fost reținuți pentru 72 de ore.\n\nÎn continuare se întreprind acțiuni de urmărire penală şi măsuri speciale de investigație, în vederea întăririi bazei probatorii și stabilirii celui de-al treilea suspect, cât şi apartenenței acestora la comiterea altor infracțiuni.\n\nConform legislației în vigoare persoanele culpabile de asemenea infracțiune riscă închisoare de la 5 la 7 ani cu/sau fără amendă de la 42 500 până la 67 500 de lei.",
    "metadata": {
      "original_file": "Radio_Orhei_0326.html"
    }
  },
  {
    "title": "Din ”lista neagră”, în fotoliul de primar",
    "content": "A lucrat la televiziuni din holdinguri rău famate, a preluat de la un rus o firmă cu datorii de milioane și a fost inclusă în „lista neagră” de către autoritățile de la Chișinău.\n\nEste vorba despre Tatiana Cociu, cea care, după alegerile locale din 5 noiembrie curent, s-a instalat în fotoliul de primar al mun. Orhei.\n\n„Am fost foarte mulți ani la rând la deschiderea Pomului de Crăciun din Orhei, dar, în calitate de primar, este prima dată” , declara recent Tatiana Cociu, zâmbind și vizibil emoționată, de pe scena din Piața Vasile Lupu din Orhei.\n\nPropulsarea ultrarapidă a Tatianei Cociu în funcția de vârf a mun. Orhei i-a făcut pe mulți să se întrebe: cine, de fapt, este această persoană? Întrebarea a apărut în situația în care ea a fost practic invizibilă în perioada campaniei electorale, iar profilurile ei de pe rețelele sociale sunt lacunare în privința carierei profesionale.\n\nCociu a fost scoasă la înaintare în ultima săptămână de campanie de către Alexei Lungu , candidatul Partidului Șansă la Primăria Orhei, care era susținut de foști fruntași ai Partidului ȘOR, formațiune scoasă în afara legii în iunie 2023.\n\n„Vreau să v-o prezint pe Tatiana Cociu, pe care o vom susține la Orhei, dacă cei de la Comisia Electorală Centrală vor merge mai departe pe calea lor criminală și ne vor scoate din cursă” , a anunțat Lungu în seara zilei de 31 octombrie.\n\nRocada a venit pe fundalul perchezițiilor la Partidul Șansă și a intenției autorităților de a scoate formațiunea din cursă, ceea ce și s-a întâmplat cu două zile înainte de scrutinul local din 5 noiembrie. Atunci, Comisia pentru Situații Excepționale a anulat înregistrarea tuturor candidaților din partea formațiunii respective pentru un șir de încălcări, inclusiv pe motiv de finanțare ilegală.\n\nAșa că toată susținerea și promovarea lui Alexei Lungu din partea fostului Partid ȘOR au fost transferate către Tatiana Cociu, care a câștigat alegerile la Orhei din primul tur, cu 62,54% din voturi.\n\nASCENSIUNE FULMINANTĂ via ȘOR \n\n Orhei este unul dintre cele mai mari municipii din țară după numărul populației și a devenit avanpostul de bază al oligarhului Ilan Șor . În Orhei el a ajuns primar în 2015, pe când încă era anchetat în „Furtul miliardului”, și tot orheienii l-au ales deputat la uninominalele din 2019.\n\nChiar și după ce Șor a fugit din țară, între timp fiind condamnat definitiv la închisoare pentru implicare în „Furtul miliardului” și supus sancțiunilor internaționale , mun. Orhei a fost administrat continuu de reprezentanți ai formațiunii ȘOR sau persoane afiliate acesteia. În această paradigmă se înscrie și ascensiunea fulminantă a Tatianei Cociu.\n\nTraseul ei profesional și politic pare pe alocuri tras la indigo cu cel parcurs de Alexei Lungu . În trecut – angajarea la aceeași magnați media, în anul electoral 2023 – reprezentarea unor formațiuni politice membre a așa-numitului bloc Ș.O.R., lansat de oligarhul Ilan Șor: Lungu a devenit candidatul „Șansă”, născut din reanimatul și redenumitul „Ai noștri”, în timp ce Cociu a devenit candidata „Forței de Alternativă și de Salvare a Moldovei” (FASM). Ce-i drept, inițial Tatiana Cociu a depus cerere de înregistrare în calitate de candidat independent, dar după câteva zile a retras-o și a solicitat să fie înregistrată ca reprezentantă FASM.\n\nTotuși Tatiana Cociu nu a avut aceeași vizibilitate ca și colegul său nici în campania electorală, nici în anii de televiziune, unde a lucrat o vreme. Chiar și acum, nu e tocmai ușor de găsit pe internet vreo emisiune din timpurile jurnalistice ale actualei primare de Orhei.\n\nAstfel, puțină lume cunoaște chiar și cele mai elementare lucruri despre persoana aleasă să conducă Orheiul în următorii patru ani. Bunăoară, că Tatiana Cociu are 41 de ani, este originară din raionul Hâncești și locuiește în Chișinău.\n\nDIN BIBLIOTECĂ, ÎN MASS-MEDIA \n\n Primul loc de muncă al Tatianei Cociu a fost la bibliotecă, conform datelor analizate de noi. Timp de aproape șase ani, între 2002 și 2007, ea a lucrat la Biblioteca Națională pentru Copii „Ion Creangă” – mai întâi ca bibliotecară, iar apoi ca șefă de oficiu.\n\nDupă o pauză de aproape trei ani, care a succedat unor evenimente din viața ei personală – căsnicie și nașterea unui copil, Cociu își începe activitatea pe tărâmul jurnalistic. Presa scrisă îi servește drept platformă de lansare în mass-media, dar la publicația Flux, unde este angajată ca reporteră, nu se reține mai mult de un an, după care se orientează spre audiovizual.\n\nÎn februarie 2011, tânăra jurnalistă devine redactoare la Publika TV – televiziune a companiei Știri Media Grup SRL. Lucrează acolo și în 2012, când televiziunea, fie și neoficial, era controlată de oligarhul Vladimir Plahotniuc . Ca și Șor, Plahotniuc a fugit din țară în 2019 și se află acum sub sancțiuni internaționale.\n\nÎn ianuarie 2013, Tatiana Cociu se reprofilează pe radiodifuziune, când se mută, tot în funcția de redactoare, la o altă firmă din trustul aceluiași magnat media – Radio Media Group SRL, deținătoarea licențelor posturilor de radio Publika FM, Muz FM și Maestro FM.\n\nDupă aproape un an și jumătate de radiofonie, Cociu se angajează ca administratoare de date la Analitic Media Grup , societate pe acțiuni care, la acea vreme – mijlocul anului 2014, era proprietara postului TV7. Acolo a lucrat ceva mai puțin de trei ani, timp în care a fost și reporteră.\n\nDeja în primăvara anului 2017, Tatiana Cociu și-a înscris la activ funcția de directoare de programe, datorită angajării la un alt radiodifuzor. Cu toate acestea, activitatea sa la Mediamax TV SRL, gestionara canalului Impact TV, la care Cociu a prezentat și știrile, a fost scurtă – nici un an de zile.\n\nȘi mai puțin Cociu a zăbovit la Compania publică „Teleradio-Moldova”, unde, în vara anului 2018, a activat ca editoare de televiziune timp de doar o lună și câteva zile.\n\nDE LA JURNALISM, LA AFACERI ȘI POLITICĂ \n\n După despărțirea de „Teleradio-Moldova”, în stagiul de muncă al Tatianei Cociu intervine o nouă pauză de mai bine de un an.\n\nUrmătorul ei serviciu este la o nouă televiziune privată. Pe durata a cinci luni, începând cu septembrie 2019, Cociu este angajată în calitate de cameramană la Media Resurse SRL , firmă din holdingul media al oligarhului Ilan Șor.\n\nNoul loc de muncă se deosebește de precedentele nu doar prin faptul că ea lucrează pe post de cameramană, o meserie mai rar întâlnită printre femei. La televiziunea lui Șor, în contradicție cu permanenta ascensiune a carierei sale profesionale, Tatiana Cociu acceptă o retrogradare, inclusiv sub aspect salarial.\n\nAstfel, dacă în 2018, pe când lucra la radiodifuzorul public, salariul ei mediu depășea 7.500 de lei, apoi în 2019-2020, la Media Resurse, media oficială a constituit doar 2.800 de lei, o remunerare practic similară cu cea încasată la publicația Flux, în debutul carierei sale jurnalistice.\n\nLa începutul anului 2020, Cociu înregistrează o nouă absență din câmpul de muncă autohton. Revine oficial abia peste doi ani direct în anturajul lui Ilan Șor. În perioada mai-ianuarie 2022, lucrează ca referentă la Partidul ȘOR, ridicând, în medie, un salariu oficial de circa 950 de lei.\n\nAVEREA ȘI INTERESELE (NE)DECLARATE \n\n Oricât de modică nu ar fi suma de aproape 4.745 de lei pe care Tatiana Cociu a încasată-o oficial în 2022 de la Partidul ȘOR, dar nici acești bani, nici vreun alt venit nu apare în declarația de avere și interese pe care actuala primară de Orhei a depus-o, înaintea scrutinului local, la Consiliul electoral de circumscripție Orhei. Totodată, Cociu nu indică nici automobilul Dacia Logan pe care l-a cumpărat la începutul anului 2021.\n\nPe de altă parte, din aceeași declarație depusă la organul electoral local rezultă că, în anul 2022, Cociu a reușit să achiziționeze un automobil Ford Escape, fabricat în 2014, cu 180 de mii. Valuta în care a fost încheiată tranzacția nu este specificată, dar se prezumă că suma este în lei moldovenești, ceea ce presupune echivalentul a aproape 9.500 de euro, la cursul de atunci.\n\nTot făra să precizeze valuta, Cociu a declarat că a procurat , în 2018, un apartament de 50 de metri pătrați, contra sumei de 360 de mii, ceea ce ar fi 17 mii de euro. Apartamentul se află în sectorul Botanica din Chișinău și este a doua locuință deținută în proprietate de către Tatiana Cociu în ultimii opt ani. Primul apartament, de 57 de metri pătrați, e la fel în Chișinău. Doar că, procurat în timpul căsniciei Tatianei Cociu, a fost vândut în anul 2017, la scurt timp după divorț.\n\nPentru a-și permite noua locuință, Cociu a ipotecat-o la bancă pentru 300 de mii de lei, reușind să închidă creditul în mai puțin de trei ani. Pentru a obține o astfel de performanță, Cociu ar fi plătit lunar cel puțin 9 mii de lei, fără să mai luăm în calcul comisionul băncii. Doar că, reieșind din datele obținute de noi, practic doi ani din perioada în care a plătit creditul ipotecar ea nu a fost angajată oficial în câmpul muncii, iar în cele 10 luni cât a lucrat oficial, a avut în medie un venit lunar de doar 3.100 de lei, sumă de trei ori mai mică decât rata bancară.\n\nFIRMĂ ȘI PARTID CU ACEEAȘI ADRESĂ \n\n În declarația depusă la organul electoral local, Tatiana Cociu a trecut sub tăcere și faptul că este administratoare, asociată unică și beneficiară finală a unei companii, Imobil Investments Company SRL .\n\nAdresa juridică a firmei se află pe str. Grădina Botanică 14/3, of. 307 din Chișinău. La aceeași adresă este înregistrat și „Forța de Alternativă și de Salvare a Moldovei”, partidul cu care Cociu a mers în alegeri, precum și zeci de alte companii , o parte dintre ele tangente cu persoane controversate.\n\nDin 2017, fondator și administrator al Imobil Investments Company era Leonid Shapovalov, un cetățean rus din Moscova. Acesta până în prezent figurează printre asociații unei alte companii din Chișinău – Fabrica Biotehnologia-M SRL . La Imobil Investments a renunțat în mai 2019, când i-o vinde Tatianei Cociu la preț nominal de o mie de lei.\n\nDatele obținute de noi arată că Leonid Shapovalov a lucrat ani la rând la câteva companii din Rusia deținute de un offshore din Cipru, WJ Holding Limited – unul dintre jucătorii importanți în comerțul cu cereale și uleiuri vegetale din spațiul fostei Uniuni Sovietice și a Europei de Est.\n\nWJ Holding este controlat de un american de origine ucraineană, Yuri Drukker. În anii 2000, holdingul a deținut fabrica de ulei Floarea Soarelui din Bălți (pe care a vândut-o ulterior lui Vaja Jhashi ), iar în 2003 a cumpărat de la autoritățile nerecunoscute din stânga Nistrului fabrica de ulei din Bender.\n\nConform unei investigații , Leonid Shapovalov l-a ajutat pe Drukker, precum și alți imigranți ucraineni, să cumpere un șir de proprietăți peste ocean, în Miami, prin intermediul unor companii din zone offshore.\n\nDar, în 2021, conform datelor obținute de noi din Rusia, Shapovalov lucra deja pentru Asociația de cercetare și producție „ Uzina Electromecanică Lianozovskyi ” („LEMZ”), o întreprindere de stat specializată în dezvoltarea și producția de radare și sisteme de control. Din 2002, „LEMZ” face parte din Concernul antiaerian „Almaz-Antey”, redenumit de Vladimir Putin, în 2015, în Concernul de apărare aero-spațială „ Almaz-Antey ”.\n\nÎn 2014, la câteva luni după ce Rusia a ocupat ilegal peninsula ucraineană Crimeea, „Almaz-Antey” s-a regăsit în lista persoanelor și companiilor sancționate de SUA. Doi ani mai târziu, din aceleași motive au fost sancționate expres și șapte subsidiare ale concernului rus, inclusiv uzina „LEMZ”.\n\nÎn pofida sancțiunilor, în 2018 „Almaz-Antey” a intrat în top 10 cei mai mari producători de arme din lume. Printre altele, concernul rus produce sisteme de rachete sol-aer S-300, Triumf (S-400), Buk și Tor, toate folosite de armata rusă pe frontul din Ucraina.\n\nLa momentul preluării Imobil Investments Company, Cociu nu avea un post de muncă oficial, însă peste trei luni urma să fie încadrată, ca și cameramană, în statele de personal ale Media Resurse SRL, compania aservită lui Ilan Șor.\n\nCând a încheiat tranzacția, Cociu nu a bătut balma personal cu Leonid Shapovalov, ci cu Dumitru Perebicovschi, care deținea o procură, iar transferul de proprietate a fost autentificat de notara Olga Bondarciuc.\n\nNumele ultimilor doi nu sună deloc necunoscut pentru jurnaliștii de investigație. Despre Dumitru Perebicovschi Newsmaker a scris că acesta a lucrat în cabinetul avocatului Denis Ulanov , ajuns deputat pe lista Partidului ȘOR și unul dintre apărătorii lui Ilan Șor în dosarul penal privind „Furtul Miliardului”.\n\nÎn anul 2016, la nici un an după ce primar al orașului Orhei a devenit Ilan Șor, Perebicovschi a participat la o licitație de vânzare a unui teren pentru construcții de 30 de ari din Orhei care tocmai fusese delimitat. Perebicovschi nu a licitat în nume propriu, ci doar a reprezentat , tot prin procură, compania Adar International, a cărei fondator și administrator este Roman Legerman, un apropiat de-al lui Șor.\n\nDespre Olga Bondarciuc s-a scris și mai mult. Dosarul penal pe numele acesteia, în care este învinuită de fals în acte publice și declarații mincinoase, este pe rol în judecată. Din anul 2022, Bondarciuc nu mai are dreptul de a activa ca notar, dar anterior a autentificat un șir întreg de tranzacții conectate la oameni de afaceri controversați, printre care Vlad Plahotniuc și Ilan Șor.\n\nDATORIA DE 60 DE MILIOANE ȘI „LISTA NEAGRĂ” \n\n La fondare, firma Imobil Investments Company și-a trecut în revistă genuri de activitate precum agențiile imobiliare, de cumpărare, vânzare, închiriere și exploatare a bunurilor imobiliare. Doar că datele financiare ale companiei publicate de Biroul Național de Statistică (BNS) arată că, în primii patru ani de la fondare, firma a avut un singur angajat și sugerează că ea nu a avut vreo activitate în perioada respectivă.\n\nSingurul element din rapoartele financiare care sare în ochi e faptul că, în 2019, anul în care Tatiana Cociu a preluat Imobil Investments Company de la Shapovalov, compania a raportat datorii de peste 60 de milioane de lei, în timp ce, în 2018, acestea s-au cifrat abia la 2.300 de lei.\n\nNu e clar dacă datoria respectivă s-a format înainte sau după venirea lui Cociu în firmă. Cert e că aceasta figurează și în raportul companiei pentru 2020, când actuala primară de Orhei la sigur controla Imobil Investments Company. Ulterior compania nu a mai depus rapoarte la BNS, respectiv, nu știm dacă datoria mai persistă sau nu.\n\nIar în 2022, actuala primară de Orhei a ajuns în „ lista neagră ” a autorităților de la Chișinău. S-a întâmplat după ce Comisia pentru Situații Excepționale s-a raliat la sancțiunile aplicate de comunitatea internațională în privința mai multor agenți de influență ai Kremlinului , printre care se numără și Ilan Șor, și Vladimir Plahotniuc. Astfel, Moldova a stabilit „măsuri de precauție sporită” nu doar față de activitățile și tranzacțiile celor doi oligarhi, ci și față de toți cei „în privința cărora există suspiciuni” că sunt asociați cu aceștia.\n\nLista celor „în raport cu care sunt suspiciuni de afiliere cu cet. Ilan Șor sau PP ȘOR”, făcută publică de Tv8 acum un an , numără peste 200 de persoane și companii. Printre ele se regăsesc atât Tatiana Cociu în persoană, cât și compania preluată de la rusul Leonid Shapovalov, Imobil Investments Company.\n\n„EA LE EXAMINEAZĂ DEJA” \n\n Vineri, 8 decembrie, am expedit Tatianei Cociu, prin intermediul cancelariei Primăriei Orhei, mai multe întrebări , încercând să aflăm detalii inclusiv despre perioadele în care oficial nu a lucrat, despre creditul ipotecar din 2018, despre datoria de 60 de milioane a companiei sale, precum și despre includerea ei în lista persoanelor suspectate de afiliere cu Ilan Șor.\n\nSpre finele săptămânii trecute, responsabilii din cadrul instituției ne-au anunțat că primara „o să vină curând, cred că, cu un răspuns” la întrebările expediate, menționând că „ea le examinează deja” . Până la publicarea acestui material, așa și nu am recepționat nimic.\n\nDe menționat că, tot la finele săptămânii trecute, Tatiana Cociu a depus declarația de avere la Autoritatea Națională de Integritate. De data aceasta, proaspăta primară de Orhei a indicat tot ce omisese să indice în declarația prezentată organului electoral local: și compania, și automobilul Dacia, și venitul de la Partidul ȘOR.\n\nFact-checking pentru acest material a fost realizat de Departamentul de Fact-checking al RISE Moldova.\n\nAcest material a fost realizat cu sprijinul National Endowment for Democracy în cadrul proiectului „Development and promotion of investigative journalism in local media”, implementat de RISE Moldova. Opiniile exprimate în această publicație aparţin în exclusivitate autorului şi nu reflectă neapărat poziţia National Endowment for Democracy. Instituțiile finanțatoare nu influențează în niciun fel subiectul şi conținutul materialelor publicate.",
    "metadata": {
      "original_file": "Radio_Orhei_0263.html"
    }
  },
  {
    "title": "Incendiile de vegetație s-au întețit în raioanele deservite de DSE Orhei",
    "content": "Pe teritoriul celor patru raioane Orhei, Telenești, Șoldănești și Rezina s-au intensificat incendiile de vegetație, anunță un comunicat al Direcției Situații Excepționale Orhei. Săptămâna precedentă au fost înregistrate zeci de focare provocate de oameni. DSE mun Orhei reamintește că incendierea vegetației este o infracțiune şi duce la răspunderea administrativă. Totodată incendiile de acest gen pune în pericol viața și sănătatea oamenilor, distruge flora și faună. \n\n Pentru a evita astfel de situații, pompierii Vă îndeamnă să respectați normele de apărare a incendiilor și să nu dați foc ierbii, stufărișului și gunoiului menajer, întrucât în condiții de umiditate redusă și vânt orice scânteie se poate răspândi cu repeziciune și să se transforme într-un incendiu de proporții mari. \n\n Nu au lipsit nici incendiile din sectorul locativ, pe parcursul săptămânii precedente. Astfel, de către pompieri au fost lichidate 5 incendii de locuință și unul într-un șopron. Nici într-un caz nu au fost înregistrate victime. \n\n Deasemenea zilele trecute, de către salvatori au fost deblocate uși ale apartamentelor și au fost întreprinse măsuri de siguranță la depistarea a două muniții în or. Orhei și în s. Sărătenii Vechi, Telenești. \n\n Doar împreună putem evita situațiile de criza!!!",
    "metadata": {
      "original_file": "Radio_Orhei_0424.html"
    }
  },
  {
    "title": "PAS a continuat să domine la capitolul utilizarea abuzivă a resurselor administrative în raionul Orhei, în actuala campanie electorală",
    "content": "Asociația Obștească ”Promo-LEX” a prezentat cel de-al patrulea raport al Misiunii de observare (MO) a alegerilor prezidențiale și referendumul republican constituțional din 20 octombrie , care conține constatările din perioada 1 octombrie – 15 octombrie. Raportul reflectă în principal ultimele două săptămâni ale campaniei electorale, cadrul legal relevant acestui proces, prestația competitorilor electorali, dar și activitatea organelor electorale orientate spre pregătirea alegerilor din 20 octombrie. \n\n Potrivit raportului, la capitolul ”Utilizarea abuzivă a resurselor administrative” sunt menționate mai multe cazuri de agitație electorală efectuată de deputații Parlamentului în zilele de lucru făcute de deputații PAS, Mariana Cușnir și Adrian Belîi în raionul Orhei. \n\n Totodată la 9 octombrie 2024, Dan Perciun, ministrul educației și cercetării, împreună cu deputata PAS, Mariana Cușnir, au avut o întâlnire electorală cu angajații Colegiului Vasile Lupu din Orhei, în timpul orelor de muncă ale acestora. 36 La 9 octombrie 2024, Dan Perciun, ministrul educației și cercetării, împreună cu deputata PAS, Mariana Cușnir, au avut o întâlnire cu angajații LT Onisifor Ghibu din Orhei, în timpul orelor de muncă ale acestora. La întrunire s-a discutat despre progresele din sistemul educațional, referendum și susținerea parcursului European. \n\n La 10 octombrie 2024, deputata PAS, Mariana Cușnir, a organizat o întâlnire electorală cu angajații ÎS Întreprinderea pentru Silvicultură Orhei, Ocolul Silvic din s. Vatici și Ocolul Silvic din s. Ivancea, Orhei, în timpul orelor de muncă ale acestora. \n\n La 11 octombrie 2024, deputații PAS, Adrian Belîi și Mariana Cusnir, au avut o întâlnire electorală pentru promovarea candidatei Maia Sandu (PAS) și a opțiunii DA la referendum în rândul angajaților și elevilor Colegiului de Medicină Orhei, a angajaților Centrului de Sănătate Publică Orhei, în timpul orelor de muncă ale acestora. \n\n În Raport este menționat și un caz de utilizare a resurselor administrative în raionul Orhei, de reprezentanții Blocului Politic ”Victoria”. \n\n La 4 octombrie 2024, la o întrunire electorală organizată de BP Victorie cu alegătorii din Orhei, în timpul orelor de muncă, au participat Cristina Cojocaru, viceprimarul mun. Orhei, și Tatiana Cociu, primarul mun. Orhei. \n\n Același bloc este menționat în raport la capitolul ” Activități cu potențial de corupere a alegătorilor”. Astfel la 8 octombrie 2024, primarul c. Jora de Mijloc, Orhei – Oxana Voico, a invitat profesorii din ambele gimnazii ale comunei pentru a-i felicita și a le oferi cadouri cu ziua profesorului din partea lui Ilan Șor. Astfel, circa 50 de persoane au primit câte o cutie ce conținea o sticlă de șampanie, ciocolate, ceai și o felicitare semnată de Ilan Șor. Evenimentul a avut loc în sala de ședințe a primăriei.",
    "metadata": {
      "original_file": "Radio_Orhei_0074.html"
    }
  },
  {
    "title": "Sărbătoarea credinței și prieteniei. Peste 200 de persoane au participat la Adunarea Tinerilor Ortodocși din Basarabia și România, desfășurată la Orhei",
    "content": "Peste 200 de tineri din Iași și din mai multe regiuni ale Republicii Moldova și-au dat întâlnire la Orhei, acolo a avut loc Adunarea Tinerilor Ortodocși din Basarabia și România, marți, 2 iunie. Împreună au împărtășit valorile creștine românești și au organizat un marș prin care au cerut să nu mai fie graniță la Prut.\n\nEvenimentul, care a reunit tineri de toate vârstele din cele trei eparhii ale Mitropoliei Basarabiei, precum și din Mitropolia Moldovei și Bucovinei, a debutat cu participarea la Sfânta Liturghie oficiată la Biserica „Sfântul Cuvios Vasile de la Poiana Mărului” din Orhei. Ceremonia religioasă a fost săvârșită de către Înaltpreasfințitul Petru, Mitropolitul Basarabiei și Exarhul Plaiurilor, împreună cu un numeros sobor de preoți și diaconi din cele două Mitropolii românești.\n\nUlterior, a avut loc festivitatea de deschidere a evenimentului, petrecută la Liceul Teoretic„Ion Luca Caragiale” din Orhei.\n\nDe asemenea, în cadrul manifestării din acest an, tinerii au participat la patru ateliere educaționale și la câteva conferințe. Unele au fost dedicate limbii române și scrierilor bisericești, iar la altele tinerii au învățat cântări bisericești.\n\nMomentul culminant al zilei a fost Marșul Tinerilor Ortodocși până la monumentul lui Vasile Lupu, în timpul căruia participanții au cântat imnuri patriotice și bisericești, purtând tricoloruri și steagurile Mitropoliei Basarabiei și ale asociațiilor acesteia.\n\nCoordonatorul acestui proiect a fost Părintele Sergiu Aga de la Biserica Ortodoxă Românească din Orhei. De asemenea, prezenți la eveniment au fost tinerii de la Liga Studenților din Basarabia, ASCOR Chișinău, voluntarii Asociației Umanitare Filantropia Creștină Orhei și elevi de la Liceul Teoretic „Ion Luca Caragiale”.\n\n„Tinerii ortodocși români au demonstrat că sunt o forță, o familie, și că sunt viitorul neamului românesc, uniți în numele Domnului ”, se menționează într-un comunicat de presă al Mitropoliei Basarabiei.\n\n„Mulțumim organizatorilor și, în special, Părintelui Sergiu Aga, care duce o luptă grea cu influența politică și financiară a fugarului Șor, reușind să mențină viu spiritul românesc în acest oraș asediat de influența rusă”, au scris cei de la Liga Studenților din Basarabia într-o postare pe rețelele sociale.\n\nAcest proiect a fost finanțat de Departamentul pentru Relația cu Republica Moldova (DRRM) din cadrul Guvernului României. Acesta a avut drept scop consolidarea legăturilor spirituale și culturale dintre tinerii ortodocși din Basarabia și România. \n\n \n\n sursa: tvrmoldova.md",
    "metadata": {
      "original_file": "Radio_Orhei_0131.html"
    }
  },
  {
    "title": "Comunicat DSE Orhei: cca 100 ha de vegetație au ars pe parcursul săptămânii precedente în raioanele Orhei, Rezina, Telenești și Șoldănești",
    "content": "Cca 100 ha de vegetație au ars pe parcursul săptămânii precedente în raioanele Orhei, Rezina, Telenești și Șoldănești. Astfel, pompierii reiterează, că arderea vegetației este o acțiune ilicită și este pedepsit prin amendarea făptașului. Pentru a evita incendierea vegetației angajații DSE mun. Orhei recomandă:\n• Evitați arderea vegetației uscate și a altor resturi vegetale în scopul igienizării ți salubrizării terenurilor pentru lucrările agricole, depozitaţi-le în loc special amenajate sau în locurile pentru formarea compostului pentru pământ;\n• Să nu utilizați focul deschis în locurile cu pericole de incendiu și pe timp de vânt, în condiții de umiditate redusă și vânt orice scânteie se poate răspândi cu repeziciune și să se transforme într-un incendiu de proporții\n• Nu utilizați focul la un loc deschis la o distanță mai mică de 50 m față de clădiri, instalații, materiale combustibile;\n\nTotodată în cele patru raioane s-au produs următoarele situații de risc:\n\nÎn noaptea de 20 februarie 2024 în s. Bălăşeşti, pompierii din Telenești au stins focul, au demontat coșul de fum, în podul unei case s-a incendiat coșul de fum, astfel fiind prevenit un incendiu de proporții.\n\nLa data de 24 februarie 2024 un bărbat de 75 ani din s. Cotiujenii Mări a decedat în urma arsurilor primite, după ce în odaia unde locuia s-a produs un incendiu.\n\nSalvatorii din Orhei au fost solicitați pentru a debloca ușa unui apartament. În interior a fost depistat cadavrul unui bărbat de 71 ani.\n\nPompierii și salvatorii îndeamnă în continuare cetățenii să respecte cu strictețe regulile de apărare împotriva incendiilor pentru a evita pierderi de vieți omenești și bunuri materiale.",
    "metadata": {
      "original_file": "Radio_Orhei_0218.html"
    }
  },
  {
    "title": "Orheianca Corina Călugăru a devenit președinta Grupului Ambasadorilor Francofoni din Franța",
    "content": "Ambasadoarea Republicii Moldova în Franța, Corina Călugăru a devenir președina Grupului Ambasadorilor Francofoni din Franța. Potrviti unui comunicat plasat pe pagina de facebook a ambasadei prima reuniune din acest an a Adunării Parlamentare a Francofoniei APF | Assemblée parlementaire de la Francophonie a marcat și preluarea, de către Ambasadoarea Republicii Moldova la Paris, Corina Călugăru, a președinției Grupului Ambasadorilor Francofoni din Franța. Evenimentul a reafirmat angajamentul puternic al țărilor membre ale APF pentru promovarea valorilor francofoniei, consolidarea dialogului cultural și sprijinirea inițiativelor francofone.\n\nDesfășurată într-un cadru simbolic, la Reședința belgiană, ceremonia a fost găzduită de Ambasadorul Belgiei în Franța, Jo Indekeu, și a reunit numeroși membri ai corpului diplomatic și personalități politice. Totodată, evenimentul s-a bucurat de prezența ministrului delegat responsabil pentru Francofonie și parteneriatele internaționale din Guvernul Francez, Thani Mohamed-Soilihi, și a vicepreședintelui APF, Bruno Fuchs.\n\n„Marea familie francofonă poate crește și contribui la o pace durabilă doar prin unitate și solidaritate”, a subliniat Ambasadoarea Corina Călugăru în adresat participanților, făcând apel la importanța colaborării internaționale în cadrul francofoniei.\n\nÎn cadrul evenimentului, mai multe personalități au fost decorate cu „Ordinul Pleiadei”, distincție instituită de AFP în semn de recunoaștere a angajamentului față de idealurile francofoniei. Acesta a fost conferit Președintei Parlamentului Scriitorilor Francofoni, Fawzia Zouari, jurnalistei și prezentatoarei Denise Époté de la TV5 Monde și Președintei Cercului Alumni al Organizației Internaționale a Francofoniei, Danièle Toulemont.",
    "metadata": {
      "original_file": "Radio_Orhei_0023.html"
    }
  },
  {
    "title": "Concertul unei interprete ruse și ”reportaje de promovare” din luna iunie acceptate de Primăria Orhei drept ”sponsorizare” în luna noiembrie",
    "content": "Consiliul Municipal Orhei a votat în ședința sa din 15 noiembrie o decizie prin care a aprobat condițiilor Contractului de sponsorizare între Asociația Obștească ”Proiecte Sociale pentru Moldova” și Autoritatea Executivă a Consiliului municipal Orhei. \n\n Potrivit d ocumentului, publicat în Registrul de Stat al Actelor Locale , Asociația Obștească oferă ajutor material Primăriei Orhei în sumă de peste 647 mii lei. \n\n Astfel Primăria Orhei primește articole de jocuri gonflabile, barcă electrică, lucrări de reparație , dar și ”Reportaje cu tematica Promovarea deschiderii sezonului de vară a parcului de distracții Orheiland”. Printre bunurile primite se numără și concertul interpretei ruse Klava Koka, care a cântat pe 1 iunie la Orhei evenimentul fiind promovat pe larg de mass-media afiliată lui Ilan Șor. \n\n Valoarea concerului acceptat drept ”donație” este de cca 120 mii lei, iar valoarea reportajelor din luna iunie constituie peste 66 mii lei. \n\n Numele Asociației Obștești ”Proiecte Sociale pentru Moldova” a devenit public în martie 2020, când autoritățile din Orhei au încheiat un contract de sponsorizare cu acest ONG . \n\n \n\n Asociația Obștească ”Proiecte Sociale pentru Moldova” a fost înregistrată pe 3 februarie 2020 și are adresa juridică într-un oficiu al Întreprinderii Municipale Hotelul ”Codru”, condus de reprezentantul Partidului Șor, Leonid Nauc.\n\n\n\n Președintele Asociației este Sergiu Șargu, iar în componența Consiliului de Administrare mai intră Fanea Mikulinskaia și Victor Terente. \n\n Fanea Mikulinskaia se numără printre cofondatorii Companiei De Asigurări Mixta Moldo-Rusa Afes-M S.R.L, alături de Aerocom SRL, ÎS Air Moldova, Eristal-Prim SRL, Renan SRL și R.S.O Афес. \n\n În anul 2018, Fanea Mikulinskaia era președintă a Consiliul de Supraveghere al Klassika Asigurări, o companie controlată de familia Shor și în conducerea căreia intrau Denis Ulanov, actual deputat al Partidului Șor și Viorel Melnic, fost deputat ,consilier pe principii obștești al primarului Ilan Șor și partenerul acestuia de afaceri.\n\n\n\n Victor Terente, a concurat din partea Partidului Șor în alegerile parlamentare din 2019 în circumscripția nr. 39, Sărata Galbenă.",
    "metadata": {
      "original_file": "Radio_Orhei_0473.html"
    }
  },
  {
    "title": "Cheltuieli neregulamentare la Consiliul Raional Orhei în sumă de peste 1,2 milioane lei",
    "content": "Consiliul Raional Orhei urmează să examineze în ședința de mâine mai multe prescripții întocmite de Inspecția Financiară. Potrivit documentelor expuse pe site-ul CR Orhei pentru consultări publice, Inspecția Financiară, între altele, a depistat cheltuieli neregulamentate de peste 1,2 milioane lei la Consiliul Raional Orhei. \n\n Constatările remarcă că unii funcționari publici au beneficiat de suplimente în sumă totală de 356,6 mii lei, pentru cumulul funcțiilor vacante în cadrul orelor de program. \n\n – În baza foilor de parcurs completate neregulamentar a fost decontat combustibil în valoare de 908 mii lei. \n\n – S-a admis depășirea limitei anuale de parcurs pentru automobilel de serviciu, care rezultat fiind suportate cheltuieli suplimentare pentru combustibil în valoare de 10,4 mii lei. \n\n O altă prescripție arată, între altele, că un garaj cu suprafața de I5,2 m2 a fost utilizat gratuit, în scopuri personale, de către un angajat, fiind astfel ratate venituri în sumdăde 20,5 mii lei.",
    "metadata": {
      "original_file": "Radio_Orhei_0189.html"
    }
  },
  {
    "title": "Ministerul Justiției solicită suspendarea activității partidului condus de un fost viceprimar de Orhei, pe un termen de șase luni",
    "content": "Ministerul Justiției a anunțat astăzi că a înregistrat la Judecătoria Chișinău, sediul Centru, cererea de chemare în judecată prin care solicită aplicarea prevederilor Legii cu privire la partidele politice, privind limitarea activității Partidului Politic „Şansă”, pentru un termen de șase luni, comunică MOLDPRES.\n\nPotrivit MJ, anterior, Comisia Electorală Centrală a sesizat ministerul, informând că în cadrul controlului efectuat în privința Partidului Politic „Șansă”, organul de conducere al acestuia nu s-a conformat cerințelor Comisiei și nu a prezentat datele complete, urmând a fi aplicate corespunzător prevederile Legii cu privire la partidele politice.\n\n„MJ a solicitat Partidului Politic „Șansă” prezentarea actelor către Comisia Electorală Centrală în conformitate cu cerințele actului de control, ulterior fiind informat că informația remisă nu este conformă pentru efectuarea controlului, fapt care a determinat înregistrarea acțiunii în instanță”, se spune în comunicatul emis de minister. Formațiunea este condusă de Alexei Lungu care anul trecut a ocupat o perioadă funcția de viceprimar de Orhei responsabil de domeniul economic.",
    "metadata": {
      "original_file": "Radio_Orhei_0166.html"
    }
  },
  {
    "title": "Judecătoria Orhei a condamnat la ani grei de închisoare trei persoane acuzate că în 2013 au plantat un dispozitiv exploziv pe teritoriul unei societăți comerciale din Isacova, Orhei",
    "content": "Săptămâna trecută, Judecătoria Orhei a pronunțat sentința în cazul tentativei de omor intenționat care a avut loc în noiembrie 2013, pe teritoriul SRL ”Cenar” din Isacova Orhei ( Vezi Orhei: Explozibilul ar fi trotil şi ar fi fost plasat într-o maşină). \n\n Atunci pe teritoriul întreprinderii a fost descoperită o bombă artizanală. Potrivit sentinței, publicate pe site-ul instanței de judecată în acest caz au fost acuzați trei bărbați. În urma examinării materialelor dosarului instanța i-a condamnat pentru Purtarea, păstrarea, procurarea, fabricarea, repararea sau comercializarea ilegală a armelor şi muniţiilor și tentativă de omor premeditat săvârșit de două sau mai multe persoane la închisoare pe termene de 15 ani și 4 luni, 15 ani și 8 luni și 16 ani și 6 luni. \n\n Potențiala victimă – administratorul companiei, potrivit sentinței declara că o bănuiește pe fosta sa soție și fiul acesteia că ar sta în spatele tentativei de omor, fiind vorba de un conflict legat de împărțirea averii, dar faptul că acțiunile inculpaților au avut loc la comandă nu a fost demonstrat de acuzare prin careva probe pertinente și concludente. Avocații a doi dintre inculpați au cerut achitarea clienților pe motiv că nu s-a constatat existenţa componenței de infracțiune, în primul caz și că fapta nu a fost comisă de unul din inculpați, iar faptul că nu a fost audiat fiul părții vătămate a condiționat încălcarea dreptului inculpatului la apărare, în cel de-al doilea caz. \n\n Sentința poate fi atacată la Curtea de Apel Chișinău în termen de 15 zile. \n\n Numele s ocietății comerciale a apărut în spațiul public la începutul lunii ianuarie 2013, când avocatul acesteia – Denis Ulanov anunța despre faptul că Instanţa de judecată a decis lichidarea proprietarului clădirii Kentford din centrul Chișinăului – SA „CTI-Capital” în urma acţionării în judecată de către unul din acţionari, compania „Cenar” SRL, căreia îi aparţin 17.42 procente dintre acţiuni.",
    "metadata": {
      "original_file": "Radio_Orhei_0465.html"
    }
  },
  {
    "title": "Cazul fostului ziar raional ”Plaiului Orheian” va scoate din Consiliul Raional Orhei câteva zeci de mii de lei",
    "content": "Curtea de Apel Bălți a pronunțat o decizie în urma căreia Consiliul Raional Orhei și fostul administrator al publicației rationale ”Plaiul Orheian” vor trebui să achite lichidatorului ziarului cca 50 mii lei pentru munca depusă. Instanța a menținut hotărârea Judecătoriei Orhei și a respins recursul Consiliului Raional Orhei. Între altele instanța reținut că întreprinderea debitoare nu dispune de masă debitoare, în corespundere cu art.32 alin.(2) din Legea insolvabilității, Judecătoria Orhei corect a trecând onorariul fix în mărime de 49 950 lei, pe seama administratorului statutar Roman Vasile şi fondatorului Consiliului raional Orhei. \n\n Astfel conform deciziei Consiliul raional Orhei nr.5/5.2 din 17.12.2013, s-a decis dizolvarea ÎM „Publicația Periodică Plaiul Orheian”, crearea comisiei de lichidare și întreprinderea altor acțiuni necesare în vederea implementării deciziei respective privind dizolvarea întreprinderii, însă ulterior nu au fost întreprinse careva acțiuni în vederea executării propriei decizii, iar procedura de insolvabilitate prin faliment simplificat și dizolvarea, a fost intentată de către instanța de insolvabilitate la cererea introductivă a creditorului Laşcu Vladislav, fapt confirmat prin încheierea judecătoriei Orhei, sediul Prin urmare, fondatorul Consiliul raional Orhei nu și-a executat obligațiunile conform art.14 din Legea nr.246 din 22.11.2017, nu a înregistrat modificările și nu a depus la instanța de judecată cererea privind dizolvarea forțată, pentru a nu acumula datorii și mai mari față de creditori. \n\n Astfel, atât instanța de fond cât și cea de recurs au stabilit că Consiliul raional Orhei, în calitate de fondator al ÎM „Publicația Periodică Plaiul Orheian”, a manifestat culpa la gestionarea întreprinderii debitoare cu survenirea temeiurilor de răspundere indicate la art.248 alin.(1) lit.h) şi i) din Legea insolvabilității, prin neîntreprinderea acțiunilor privind implementarea dizolvării debitorului, pentru a nu acumula datorii și mai mari față de creditori",
    "metadata": {
      "original_file": "Radio_Orhei_0035.html"
    }
  },
  {
    "title": "Judecătoria Orhei a anulat decizia prin care o localitate din raion a aprobat sponsorizarea cu cetățeanul ruso-israelian Igal Shved",
    "content": "Decizia prin care consiliul sătesc Mîrzești din raionul Orhei a aprobat condițiile de sponsorizare a contractului cu cetățeanul ruso-israelian Igal Shved, a fost anulată de Judecătoria Orhei.\n\nInstanța a acceptat acțiunea pornită de Oficiul Teritorial Orhei al Cancelariei de Stat, care a solicitat anularea actului administrativ prin care autoritățile din Mîrzești erau gata să primească o sponsorizare de peste 4,3 milioane lei. Hotărârea poate fi atacată la Curtea de Apel Chișinău.\n\nNumele lui Igal (Igor) Shved a apărut în spațiul public la începutul lunii iunie 2023, când autoritățile din municipiul Orhei au aprobat un contract de sponsorizare cu persoana respectivă în valoare de 5 milioane lei. \n\n Toamna trecută, mass-media relata că zeci de primării din Republica Moldova au semnat contracte dubioase de sponsorizare cu o persoană-fantomă din Israel, care și-a asumat să finanțeze proiecte locale, aceasta fiind afiliată lui Ilan Shor. \n\n Printre localitățile care au aprobat decizii de semnare a contractelor de sponsorizare se numărau mai multe sate din raionul Orhei și alte câteva raioane, care ar fi urmat să primească sume impunătoare de la un cetăţean al Rusiei şi Israelului, ca sponsorizare pentru proiecte de dezvoltare locală, potrivit unui r aport al Serviciului de Informații și Securitate (SIS).",
    "metadata": {
      "original_file": "Radio_Orhei_0170.html"
    }
  },
  {
    "title": "Shor promite două obiecte grandioase la Orhei. Ce a mai promis și nu a realizat",
    "content": "Ilan Shor, care este fugit din 2019 în Israel, după renunțarea lui Vlad Plahotniuc la putere, a făcut ieri în cadrul unui live pe facebook anunțul, că de anul viitor la Orhei va începe construcția unui circ și a unei grădini zoologice. Politicianul acuzat de autoritățile moldovene de crearea unui grup criminal organizat, susține că edificarea celor două obiecte se va realiza într-o perioadă de doi ani, dar poate și într-un termen mai restrâns.\n\n\n\n Shor este cunoscut p entru faptul că în perioada în care a deținut mandatul de primar al Orheiului, în municipiu pe un teren public a fost edifi cat un parc de distracții cu denumirea Orheiland. \n\n Pe de altă parte, până în prezent a rămas nerealizată promisiunea sa făcută înainte de a deveni primar al Orheiului, de a construi o academie de fotbal la Orhei.",
    "metadata": {
      "original_file": "Radio_Orhei_0259.html"
    }
  },
  {
    "title": "Poliția a consemnat câteva încălcări electorale în raionul Orhei",
    "content": "Până la ora 18:30 poliția a consemnat câteva încălcări electorale în raionul Orhei. Potrivit datelor Inspectoratului General al Poliției în raionul Orhei au fost înregistrate un caz de agitație electorală în ziua alegerilor, 4 cazuri de fotografiere a buletinului de vot, 2 cazuri de corupere a alegătorilor. \n\n În total pe teritoriul republicii au fost înregistrate 191 de încălcări în ziua alegerilor până la ora 18:30.",
    "metadata": {
      "original_file": "Radio_Orhei_0062.html"
    }
  },
  {
    "title": "Interimat fără un termen exact la o întreprindere municipală din Orhei",
    "content": "Actualul administrator interimar al Întreprinderii Municipale Servicii Comunal-Locative Orhei din nou își va exercita interimatul pe o perioadă nedefinită. În ședința de la sfârșitul lunii ianuarie curent, Consiliul Municipal Orhei a aprobat o decizie prin care a modificat sintagma din contractual individual pe durată determinate, încheiat cu Valentin Munteanu care prevedea că mandatul acestuia este ” – pănă la finalizarea procedurii de organizarea concursului pentru ocuparea postului de administrator al Întreprinderii Municipale Servicii Comunal – Locative Orhei, dar nu mai târziude 31.01 .2023” . Asfel prevederea respectivă care a fost aprobată printr-o decizie a Consiliului Municipal din iulie 2022, a fost înlocuită cu textul ” ,,până la numirea administratorului întreprinderii Municipale Servicii Comunal – Locative” Orhei, selectat în bază, de concurs”, fără a fi indicate o data exacta. \n\n Valentin Munteanu a devenit șef-interimar al ÎM SCL Orhei în noiembrie 2019. În perioada 2011-2015 acesta a fost viceprimar responsabil de construcții din partea PLDM, iar din iulie 2015, a devenit consilier pe principii obștești al noului viceprimar din același domeniu – Reghina Apostolova.",
    "metadata": {
      "original_file": "Radio_Orhei_0432.html"
    }
  },
  {
    "title": "Deși tariful la apă și canalizare la Orhei a fost majorat anul trecut, un portal obscur o citează pe primărița de Orhei cu afirmația că acesta nu a fost majorat din 2013",
    "content": "Primărița de Orhei, Tatiana Cociu ar afirma că tariful la apă și canalizare la Orhei nu a suferit majorări din 2013 , iar Primăria nu are competențe de a stabili tarife la utilități, aceste atribuții fiind exclusiv în responsabilitatea Agenției Naționale pentru Reglementare în Energetică. \n\n Afirmațiile se găsesc într-un t ext publicat pe un portal care se întitulează de știri , dar care nu publică date de contact, sau despre cine administrează site-ul. \n\n Afirmația atribuită lui Cociu este combătută de faptul că anul trecut tariful la apă și canalizare la Orhei a mai fost majorat. Majorarea s-a făcut la solicitarea SA Regia Apă-Canal Orhei, întreprindere fondată de Consiliul Municipal Orhei. \n\n În septembrie trecut tariful pentru serviciul public de canalizare și de epurare a apelor uzate, penntru consumatorii casnici deserviți de Apă Canal-Orhei a fost stability la 14,04 lei/m³, față de 6,4 lei/m 3 , cât este tariful până atunci. \n\n Tot în septembrie trecut a fost majorat de la 16,74 lei/m 3 până la 17,36 lei/m 3 tariful ce vor achita consumatorii casnici pentru serviciul de alimentare cu apă. \n\n La sfârșitul lunii iunie Agenția Națională pentru Reglementare în Energetică a aprobat în ședința de sai majorarea tarifelor la apă și canalizare achitate de orheieni. Majorarea s-a făcut la solicitarea Societății pe Acțiuni Regia Apă-Canal Orhei, fondată de autoritățile municipale. \n\n Astfel noul tarif la apă în Orhei va fi de 23,05 lei/m³, față de 17,36 lei/m³ cât costa anterior. Pentru consumatorii non-casnici, tariful a rămas neschimbat la 26,10 lei/m³.Serviciul de canalizare a fost stabilit la același nivel atât pentru consumatorii casnici, cât și pentru cei non-casnici – 28,15 lei/m³. Anterior consumatorii casnici achitau 14,04 lei/m³, iar consumatorii non-casnici 27,18 lei/m³. \n\n Producerea și transportarea apei pentru redistribuire la punctul de branșare cu s. Piatra a fost stabilită la 1,41 lei/m³.",
    "metadata": {
      "original_file": "Radio_Orhei_0127.html"
    }
  },
  {
    "title": "Comunicat al Direcției Situații Excepționale Orhei: o femeie a avut de suferit în urma unui incendiu produs la Susleni",
    "content": "COMUNICAT: \n\n În ziua de luni 27 noiembrie 2023 salvatorii din Orhei, Rezina, Telenești și Șoldănești au continuat activități de salvare a șoferilor ce au întâmpinat dificultăți în trafic din cauza drumurilor înzăpezite. La Zahoreni, r-ul Orhei a fost tractată o ambulanță, iar la miezul nopții a fost scos din nămeți un alt automobil, în s. Furceni. Și salvatorii din Rezina au venit în ajutorul unei ambulanțe, care a rămas blocată pe un drum din s. Lipceni. La Telenești și Șoldănești salvatorii au dezăpezit drumurile de acces. \n\n Și pompierii au fost supra solicitați pe parcursul săptămânii precedente. La data de 28 noiembrie în s. Sărătenii Vechi, Telenești, într-o gospodărie s-a aprins coșul de fum. Pompierii au demontat coșul şi au prevenit răspândirea focului. În dimineața de 29 noiembrie 2023 la Podgoreni, Orhei, pompierii deasemenea au demontat un coș de fum, după ce funinginea din interior s-a aprins. \n\n În ultima zi de noiembrie pompierii din Rezina, dis de dimineață au fost alertați precum că într-o gospodărie din s. Țăhnăuți arde un șopron. Pompierii au oprit flăcările, până acestea să ajungă la locuință. La câteva ore mai târziu, aceştia au lichidat incendiul produs la gunoiștea orășenească. În aceeași zi la Chițcanii Vechi, r-l Telenești în podul unei locuințe s-a produs un incendiu. Pompierii au acționat operativ, astfel fiind salvată construcția locuinței. \n\n Un alt incendiu în sectorul locativ s-a produs în Crăsnășeni, r-l Telenești. Aici focul a distrus toate bunurile dintr-o odaie. La Rezina, pompierii au lichidat incendii de la gunoiștea orășenească, trei zile la rând. \n\n Reamintim că la data de 27 noiembrie curent în s. Susleni, r-l Orhei a avut loc un incendiu într-o casă, unde ca consecință proprietara a devenit victimă a focului. Pe parcursul anului 2023 în această localitate s-au produs 6 incendii de proporții în sectorul locativ. În acest context DSE mun. Orhei a organizat o măsură de prevenire a intoxicațiilor cu monoxid de carbon și incendiile în sectorul locativ, unde pentru o bună desfășurare și familiarizarea a mai multor cetățeni cu normele antiincindiare, au fost implicați pompierii SPSP Susleni, primarul localității și angajații primăriei. Astfel, pompierii îndeamnă toți cetățenii să respecte următoarele reguli antiincendiare: \n\n ASIGURAȚI verificarea, curățarea și repararea a coșurilor de fum; \n\n NU folosiți decât materialul combustibil pentru care a fost destinată soba și evitați supraîncălzirea acesteia; \n\n AȘEZAȚI o tăviță metalică în fața sobei, în dreptul ușiței; \n\n NU așezați în apropierea sobei sau pe aceasta materiale combustibile și ușor inflamabile; \n\n ÎNAINTE de a merge la dormit asiguraţi-vă că focul din sobă este stins; \n\n VERIFICAȚI integritatea aparatelor și mijloacelor de încălzire electrice, iar în cazul în care aceste sunt defectate, reparaţi-le cu ajutorul unui specialist; \n\n DECUPLAȚI aparatele de încălzire electrice înainte de a părăsi locuința sau de a merge la somn; \n\n NU lăsați copiii nesupravegheați cu soba aprinsă sau aparatele electrice în funcțiune; \n\n ASIGURAȚI locuința cu detectoare autonome de fum și mijloace primare de stingere a incendiilor (stingător). \n\n Doar prin respectarea acestor simple reguli putem evita producerea incendiilor în casele noastre!",
    "metadata": {
      "original_file": "Radio_Orhei_0276.html"
    }
  },
  {
    "title": "Primii primari învingători în localitățile din raionul Orhei",
    "content": "În 5 localități din raionul Orhei deja sunt cunoscuți primarii învingători. Potrivit datelor CEC la Donici a învins candidatul PAS, Serghei Guzun cu 76,32%. La Ghetlova a învins candidata PAS, Elena Gîrneț cu 70,67%. La Mîrzești a învins candidatul PSRM, Valerii Petrașco cu 62,32%. La Clișova a învins unicul participant în cursă – candidatul PAS, Vladimir Rotaru. La Sămănanca a învins candidatul PSRM, Alexandru Gnip cu 50,77%. \n\n UPDATE \n\n La Peresecina a învins candidata PAS, Valentina Buzu cu 80,2%.",
    "metadata": {
      "original_file": "Radio_Orhei_0299.html"
    }
  },
  {
    "title": "Orheienii vor plăti de cca 2 ori mai mult pentru serviciile de canalizare și epurare apelor. Se scumpește și apa.",
    "content": "Agenția Națională pentru Reglementare în Energetică în ședința de azi a aprobat tarifele pentru serviciul public de alimentare cu apă, de canalizare și epurare a apelor uzate furnizat/prestat de S.A. „Regia Apă Canal-Orhei”. \n\n Astfel pentru serviciul public de canalizare și de epurare a apelor uzate, consumatorii casnici deserviți de Apă Canal-Orhei vor plăti 14,04 lei/m³, față de 6,4 lei/m 3 , cât este tariful în prezent. \n\n A fost majorat de la 16,74 lei/m 3 până la 17,36 lei/m 3 tariful ce vor achita consumatorii casnici pentru serviciul de alimentare cu apă. \n\n Tarifele achitate de consumatorii noncasnici au rămas neschimbate.",
    "metadata": {
      "original_file": "Radio_Orhei_0333.html"
    }
  },
  {
    "title": "Deși Apa-Canal Orhei și ANRE sunt parteneri la majorarea tarifului la apă și canalizare, Primăria Orhei sugerează că responsabilitatea este doar a ANRE-ului",
    "content": "Primarița de Orhei, Tatiana Cociu, secondată de consilierii municipali afiliați lui Ilan Shor, a organizat un briefing la mijlocul săptămânii în care a vorbit despre majorarile la apă și canalizare din Orhei. Spicuiri din textul citit de Cociu, au fost plasate într-un comunicat pe site-ul Primăriei Orhei în titlul căruia se sugerează că responsabilă de majorarea tarifului este Agenția Națională pentru Reglementare în Energetică.\n\nÎntre altele Cociu declară că: ”deja de 5 ani, municipiile din țară, precum și municipiul Orhei, au fost lipsite de competențele de a stabili tarifele pentru apă și canalizare. Aceste funcții au fost transferate către ANRE. Doar această instituție stabilește prețurile la apă în baza calculelor economice și a altor factori, asupra cărora, din păcate, noi, Primăria și Consiliul Municipal, nu avem nicio influență ”.\n\n\n\n Pe de altă parte modificarea tarifului la apă și canalizare se face la solicitarea operatorului – SA Regia Apă-Canal Orhei, întreprindere care este fondată de Consiliul Municipal Orhei. Anume în baza argumentării prezentate de Apă-Canal Orhei se face schimbarea tarifului.\n\n\n\n În același timp atât Hotărârea Parlamentului Nr. 334 din 14-12-2018 privind aprobarea Regulamentului de organizare şi funcţionare a Agenţiei Naţionale pentru Reglementare în Energetică cât și Legea Nr. 303 \n\n din 13-12-2013 privind serviciul public de alimentare cu apă şi de canalizare , prevăd că ANRE avizează tarifele pentru serviciul public de alimentare cu apă potabilă şi de canalizare şi tarifele pentru serviciile auxiliare, furnizate la nivel de regiune, raion, municipiu şi oraş, determinate şi justificate de operator în conformitate cu metodologiile aprobate de Agenţie, şi le prezintă spre aprobare consiliilor locale.\n\n\n\n Aminim că anul trecut tariful la apă și canalizare la Orhei a mai fost majorat. Majorarea s-a făcut la solicitarea SA Regia Apă-Canal Orhei, întreprindere fondată de Consiliul Municipal Orhei.\n\n\n\n În septembrie trecut tariful pentru serviciul public de canalizare și de epurare a apelor uzate, penntru consumatorii casnici deserviți de Apă Canal-Orhei a fost stabilit la 14,04 lei/m³, față de 6,4 lei/m 3 , cât era tariful până atunci. \n\n Tot în septembrie trecut a fost majorat de la 16,74 lei/m 3 până la 17,36 lei/m 3 tariful ce vor achita consumatorii casnici pentru serviciul de alimentare cu apă.\n\n\n\n La sfârșitul lunii iunie curent Agenția Națională pentru Reglementare în Energetică a aprobat în ședința de sa majorarea tarifelor la apă și canalizare achitate de orheieni. Majorarea s-a făcut la solicitarea Societății pe Acțiuni Regia Apă-Canal Orhei, fondată de autoritățile municipale. \n\n Astfel noul tarif la apă în Orhei este de 23,05 lei/m³, față de 17,36 lei/m³ cât costa anterior. Pentru consumatorii non-casnici, tariful a rămas neschimbat la 26,10 lei/m³.Serviciul de canalizare a fost stabilit la același nivel atât pentru consumatorii casnici, cât și pentru cei non-casnici – 28,15 lei/m³. Anterior consumatorii casnici achitau 14,04 lei/m³, iar consumatorii non-casnici 27,18 lei/m³. \n\n Producerea și transportarea apei pentru redistribuire la punctul de branșare cu s. Piatra a fost stabilită la 1,41 lei/m³.",
    "metadata": {
      "original_file": "Radio_Orhei_0108.html"
    }
  },
  {
    "title": "Până la finele anului, Rezervația Cultural-Naturală „Orheiul Vechi” va fi reabilitată",
    "content": "Agenția de Dezvoltare Regională (ADR) Centru preconizează pentru acest an finalizarea lucrărilor de reabilitare la Rezervația Cultural-Naturală „Orheiul Vechi”, transmite MOLDPRES .\n\nPentru moment, aici se execută lucrări de montare a vitraliilor și lucrări de finisare a fațadei la blocul administrativ. Totodată, echipa de muncitori lucrează la montarea sistemului de ventilație, explică ADR Centru.\n\nPotrivit administraţiei Rezervației, acest bloc va fi un Centru multifuncțional de conferințe, care va găzdui evenimente tematice importante.\n\nAceastă inițiativă este susținută de Guvernul Republicii Moldova prin alocarea financiară necesară din Fondul Național de Dezvoltare Regională și Locală (FNDRL).",
    "metadata": {
      "original_file": "Radio_Orhei_0221.html"
    }
  },
  {
    "title": "La Puțintei un bărbat aflat în conflict cu vecinul său a dat foc unei scârte de fân",
    "content": "La fel ca săptămâna precedentă, pompierii din cadrul DSE mun. Orhei au început ultima săptămână din luna iulie cu intervenții la lichidarea focarelor de ardere a vegetației care au avut loc pe teritoriul celor patru raioane din subordine, anunță un comunicat al instituției.\n\nAsta din cauza neglijenței și nepăsării cetățenilor, care în pofida vremii caniculare și pericolului eminent pe care îl reprezintă incendiile de vegetație continuă să incendieze resturile vegetale în preajma gospodăriilor sau în câmp. Nu doar incendiile de vegetație au pus în alertă pompierii, astfel la data de 29.07.2023 în jurul orei 15:00, pompierii din Orhei au intervenit pentru lichidarea unui incendiu care a cuprins o scârtă de fin dintr-o gospodărie din satul Puțintei. Incendiul ar fi provocat intenționat de către un vecin cu care proprietarul se afla în conflict. Cazul este cercetat de către organele de drept\n\nAproape în acelaşi timp un incendiu a cuprins o casă de locuit și mai multe anexe dintr-o gospodărie din satul Clișova, în ajutor a intervenit o autospecială din satul Chiștelnița, r-ul Telenești care au potolit flăcările până la sosirea forțelor din USP Orhei. Incendiul a fost lichidat aproape de ora 17:00. Incendiul a distrus toate bunurile din interior. Proprietarii casei care sunt persoane în etate, au fost adăpostiți de către o vecină.\n\nSeara în jurul orei 21:00, pompierii au fost solicitați să intervină pentru prevenirea unui incendiu la un autoturism care era parcat lângă un bloc locativ din centrul orașului Orhei. La fața locului s-a constatat că de la instalația de gaz lichefiat cu care era dotat autoturismul a apărut o scurgere. Pompierii au protejat teritoriul adiacent până la oprirea scurgerii.\n\nÎn acest context DSE mun. Orhei îndeamnă proprietarii autoturismelor dotate cu instalații GPL, să efectueze deservirile tehnice periodice a instalațiilor menționate, în scopul prevenirii incidentelor.\n\nDacă sunteți victime sau martori a unor situații de risc apelați numărul unic de urgență „ 112”",
    "metadata": {
      "original_file": "Radio_Orhei_0364.html"
    }
  },
  {
    "title": "CEC anunță zeci de încălcări și procese contravenționale, după un control la ”Șansă”",
    "content": "Președintele partidului Șansă , Alexei Lungu, trezorierul Tatiana Caprari și zeci de persoane care au donat formațiunii bani s-au ales cu procese contravenționale, urmare a controlului privind finanțarea campaniei pentru alegerile locale din 5 noiembrie 2023.\n\nÎncasarea numerarului fără a fi eliberat bon de plată și donarea, în 71 de cazuri, a unor sume generoase, în lipsa vreunui venit sau având un venit nesemnificativ, se află pe lista numeroaselor încălcări constatate de CEC.\n\nSumele în numerar, donate de 450 de persoane, au oscilat între 1000 și 15000 de lei, se arată în raportul întocmit pe marginea verificării financiare a Șansă , care a fost efectuată în perioada 17 noiembrie 2023 – 17 ianuarie 2024.\n\nÎn total, în timpul campaniei electorale partidul a obținut venituri în sumă de 3 744 595,90 lei, dintre care bani cash și transferați – 3 194 663,50 de lei, iar o parte din suma veniturilor a revenit pe seama bunurilor, proprietăților ș.a.\n\nVezi și Sponsorii ”Șansă”: 2,8 milioane de lei în 7 zile. Cine a performat la Orhei\n\nÎn raportul, pe care l-a publicat săptămâna curentă, CEC menționează că conducerea Șansă nu a dat curs solicitărilor de a colabora și oferi acte și informații utile pentru efectuarea verificării, astfel încât constatările misiunii de control s-au întemeiat pe documentele prezentate de formațiune în perioada electorală și pe informațiile oficiale obținute suplimentar de la autoritățile publice.\n\nAmintim că în electorala recentă Partidul Șansă a concurat foarte activ pentru funcțiile elective de la Orhei, unul din candidați fiind Alexei Lungu, care a aspirat la șefia municipalității. Cu două zile înainte de alegeri, partidul a fost eliminat din cursa electorală, inclusiv pe motiv de încălcări financiare.",
    "metadata": {
      "original_file": "Radio_Orhei_0237.html"
    }
  },
  {
    "title": "Banii mass-media cu denumirea ”Orhei” și adresa juridică în Chișinău",
    "content": "Două instituții mass-media, care conțin în denumirile sale numele localității Orhei, fiind însă înregistrate la Chișinău, au avut evoluții financiare diferite în anul 2022, dar cu același rezultat – activitate în pierdere. Este vorba de Orhei TV și Radio Orhei FM, rapoartele de activitate ale cărora au fost publicate pe site-ul Consiliului Audiovizualului.\n\nPotrivit sursei citate, postul de televiziune Orhei TV, care și-a făcut apariția la Orhei în toamna anului 2018, este fondat de Media Resurse SRL, înregistrată pe adresa juridică strada Columna 106 din Chișinău. \n\n Până în toamna anului trecut, televiziunea a aparținut Irinei Țvic, iar apoi a trecut în proprietatea lui Dumitru Chitoraga, care până în primăvara anului curent a fost consilier municipal și raional din partea Partidului Șor, la Ungheni.\n\nÎn decembrie trecut, licența Orhei TV, dar și cea a TV6, un alt post cunoscut ca fiind afiliat lui Ilan Șor, au fost suspendate de către Consiliul Audiovizualului.\n\nAnul trecut, Media Resurse SRL a avut venituri de peste 16 milioane de lei și cheltuieli de peste 19 milioane, încheind perioada de raportare cu o pierdere de aproape 3 milioane de lei. Asta după pierderi de 1,3 milioane de lei, în 2021.\n\nPotrivit raportului de activitate, între entitățile care au contractat servicii mai mari de 200 demii lei de la Media Resurse SRL se numără Avia Invest SRL, fosta concesionară a Aeroportului Chișinău, Air Moldova, care recent și-a suspendat zborurile din cauza situației financiare precare, Aerofood SRL, care anterior a finanțat Partidul Șor și care are câteva unități comerciale în parcul Orheiland, Thor Security Grup SRL, care asigura paza clădirilor Primăriei Orhei, Consiliului Raional Orhei și a unor instituții din subordinea acestora, dar și a Victoriabank, Casa Media Corp, al cărei fondator și director este Dorin Pavelescu, despre care RISE Moldova a scris anterior că este „persoană-cheie din anturajul lui Vlad Plahotniuc”,.\n\nAdresa studioului Orhei TV se află în incinta unei clădiri cu spații comerciale la marginea cartierului Bucuria al Orheiului. Tot pe aceeași adresă – Unirii, 57 își are studioul Radio Orhei FM, apărut la Orhei la începutul verii 2018. Postul de radio este deținut de SRL Media Forum, fondată de Sergiu Moraru. Compania își are adresa jurică la Chișinău pe str. Grădina Botanică 14/3 of 307. În 2018 J urnal TV scria că potrivit unor investigații ale RISE Moldova, exact pe aceeași adresă, chiar în același birou, sunt înregistrate o companie a mitropolitului Vladimir și alte 20 de firme din Irak, Hong-Kong, Cipru, Italia, Turcia și Republica Moldova. \n\n De curând. Media Forum și-a înregistrat o subdiviziune într-o clădire nefinalizată din cartierul Nordic al Orheiului, pe adresa str. Tamara Ciobanu, 2/A.\n\nÎn prezent, administratorul Media Forum SRL este Avelin Tabarcea, consilier municipal pe lista Partidului Șor, care cumulează această funcție și cu cea de director al Centrului de Cultură „Andrei Suruceanu„ din Orhei, și cu cea de manager al Întreprinderii Municipale Complexul Sportiv Raional Orhei. \n\n Potrivit raportului de activitate pentru 2022, Radio Orhei FM are doar 2 angajați și a avut un venit de peste 168 de mii de lei, iar pierderi de 58 mii lei. Documentul mai arată că radioul a activat în pierdere și pe parcursul anului 2021.",
    "metadata": {
      "original_file": "Radio_Orhei_0372.html"
    }
  },
  {
    "title": "Cei mai mulți cetățeni români din Republica Moldova au votat azi la secția de votare din Orhei",
    "content": "La secția de votare din municipiul Orhei, deschisă pentru alegerile europarlamentare către ora 19:00 au votat peste 1,9 mii de persoane care dețin cetățenia română. Conform acestei cifre, secția din Orhei se află pe primul loc în Republica Moldova. În total, potrivit datelor Autorității Electorale Permanente din România în Republica Moldova au votat peste 48,4 mii de alegători, iar pe localități lider este Chișinăul unde au fost deschise cele mai multe secții de votare. \n\n Țara noastră se află pe primul loc după numărul de alegători cu cetățenia română care s-au prezentat la urnele de vot în afara României, peste hotarele acestei țări votând către ora 19:00 peste 168 mii de cetățeni români.",
    "metadata": {
      "original_file": "Radio_Orhei_0149.html"
    }
  },
  {
    "title": "Anchetă internă la Ministerul Culturii după asfaltarea drumului în rezervația natural-culturală Orheiul Vechi",
    "content": "Asfaltarea drumului în satul Butuceni, care se află în Rezervația cultural-naturală „Orheiul Vechi”, s-a lăsat cu scandal din cauza neglijării aspectului de autenticitate care e bine de respectat în cazul unor obecte turistice valoroase. Mai ales în situația în care statul de atâția ani stăruie pe lângă UNESCO ca Orheiul Vechi, care în prezent are un statut special și constituie cel mai important sit cultural din Republica Moldova, să fie inclus cu drepturi depline în lista patrominiului acestui prestigios organism mondial.\n\nMinisterul Culturii se distanțează de proaspăta intervenție pe teritoriul rezervației și afirmă că drumul a fost asfaltat fără un aviz obligatoriu conform legii, din partea Consiliului Național al Monumentelor Istorice. Astfel, din cauza asfaltării neavizate, a fost demarată o anchetă internă, potrivit u nui comunicat de presă emis ieri seara de Ministerul Culturii.",
    "metadata": {
      "original_file": "Radio_Orhei_0260.html"
    }
  },
  {
    "title": "Comunicat DSE Orhei",
    "content": "Zilnic Direcția Situații Excepționale mun. Orhei înaintează demersuri către primarii comunilor din raioanele Orhei, Rezina, Șoldănești și Telenești, cu privire la situația incendiară din localitatea administrativă, totodată menţionând cadrul legal în baza cărui fiecare primar ar trebui să ia atitudine pentru diminuarea incendiilor de vegetație și gunoiște. Numărul astfel de incendii crește și pompierii intervin la lichidarea acestora 24/24, fără pauză. De aceea, pentru prevenirea cazurilor de ardere la poligonul de deșeuri, DSE mun. Orhei intervine către primari cu următoarele recomandări:\n• Executarea straturilor de compactare cu materiale incombustibile a deșeurilor depozitate, pentru evitarea autoaprinderii gunoiului depozitat;\n• Interzicerea utilizării focului deschis pe teritoriul și în nemijlocita apropiere de poligonul de deșeuri;\n• Delimitarea poligonului de deșeuri prin fâşii de protecție față de câmpurile de vegetație uscată;\n• Asigurarea accesului liber către acest obiectiv a autospecialelor de intervenție;\n• Asigurarea obiectivului cu surse alimentare cu apă (rezervoare şi hidranţi de incendiu) pentru alimentarea autospecialelor de intervenţie în caz de incendiu.\n\nUn incendiu, a izbucnit într-un apartament dintr-un bloc locativ cu trei nivele din localitatea Pelivan, raionul Orhei. Apelul la Serviciul 112 a fost recepționat în dimineața zilei de 19 septembrie, către ora 09:30. La fața locului, au fost îndreptate două echipe de salvatori și pompieri. Ajunși, aceștia au stabilit că focul a afectat în totalitate apartamentul cu suprafața de 32 m2. Totodată, pompierii au evacuat de urgență locatarii din scara blocului, pentru a evita intoxicarea acestora cu produsele arderii. Persoanele evacuate nu au avut de suferit. Cauza incendiului ar fi imprudența cu focul deschis.\n\nMenționăm că pe parcursul săptămânii precedente în cele patru raioane Orhei, Rezina, Telenești și Șoldănești s-au produs peste 45 situații de risc, cum ar fi: incendii de vegetație și gunoiște, incendii în sectorul locativ, deblocări de uși ale locuințelor, lichidarea consecințelor accidentelor rutiere, extragerea cadavrului din lac.\n\nStimați cetățeni, doar printr-un comportament preventiv putem evita situații de risc, care pun în pericol viața și sănătatea dumneavoastră.",
    "metadata": {
      "original_file": "Radio_Orhei_0325.html"
    }
  },
  {
    "title": "Fiul minor al unui primar din raionul Orhei, care nu are permis de conducere, a fost prins de polițiști la volanul mașinii primăriei",
    "content": "Un minor de 17 ani, fiul unui președinte al Organizației teritoriale a unui partid politic în Orhei, care deține și funcția de primar al unei localități din zonă, a fost oprit de poliție în timp ce conducea neuniform o Dacia Duster, proprietate a primăriei, fără a deține permis de conducere, anunță un comunicat plasat pe pagina de facebook a Poliției.\n\nPolițiștii au acționat imediat, îndepărtându-l de la volanul mașinii și aplicându-i o sancțiune pentru conducerea vehiculului fără permis de conducere.\n\nDe asemenea, și tatăl băiatului a fost sancționat pentru că a predat mijlocul de transport unui minor care nu deține dreptul legal de a conduce.\n\nReiterăm că, încredințarea unui vehicul minorilor poate avea consecințe grave.\n\nFacem un apel către toți părinții să adopte o atitudine responsabilă în legătură cu utilizarea automobilelor și să respecte reglementările legale pentru siguranța tuturor.",
    "metadata": {
      "original_file": "Radio_Orhei_0098.html"
    }
  },
  {
    "title": "La Orhei de astăzi se scumpește din nou tariful la apă și canalizare",
    "content": "În Monitorul Oficial de astăzi a fost publicată рotărârea adoptată de Agenția Națională pentru Reglementare în Energetică, la solicitarea SA Regia Apă-Canal Orhei privind aprobarea tarifelor pentru furnizarea/prestarea serviciului public de alimentare cu apă, de canalizare și de epurare a apelor uzate. \n\n Astfel noul tarif la apă în Orhei va fi de 23,05 lei/m³, față de 17,36 lei/m³ cât costa anterior. Pentru consumatorii non-casnici, tariful a rămas neschimbat la 26,10 lei/m³.Serviciul de canalizare a fost stabilit la același nivel atât pentru consumatorii casnici, cât și pentru cei non-casnici – 28,15 lei/m³. Anterior consumatorii casnici achitau 14,04 lei/m³, iar consumatorii non-casnici 27,18 lei/m³. \n\n Producerea și transportarea apei pentru redistribuire la punctul de branșare cu s. Piatra a fost stabilită la 1,41 lei/m³. \n\n Amintim că în septembrie trecut , la solicitarea Apă-Canal Orhei tarifele au mai fost majorate semnificativ.",
    "metadata": {
      "original_file": "Radio_Orhei_0132.html"
    }
  },
  {
    "title": "Tarife noi la serviciile de apă și canalizare a Apă-Canal Orhei",
    "content": "Vinerea trecută Agenția pentru Reglementare în Energetică a aprobat tarifele diferențiate pentru furnizarea/prestarea serviciului public de alimentare cu apă, de canalizare și de epurare a apelor uzate de către S.A. „Regia Apă-Canal Orhei” pentru anul 2023. \n\n Potrivit unui comunicat al ANRE acestea sunt următoarele: \n\n\n\nserviciul public de alimentare cu apă potabilă \n\n – pentru consumatorii casnici în mărime de 16,74 lei/m3; \n\n – pentru consumatorii noncasnici în mărime de 26,10 lei/m3.\n\nserviciul public de canalizare și de epurare a apelor uzate \n\n – pentru consumatorii casnici în mărime de 6,40 lei/m3; \n\n – pentru consumatorii noncasnici în mărime de 27,18 lei/m3.\n\nLa fel, a fost aprobat tariful pentru producerea și transportarea apei în vederea redistribuirii de către S.A. „Regia Apă-Canal Orhei” la punctul de branșare cu s. Piatra în mărime de 3,11 lei/m3. \n\n \n\n Comparativ cu tarifele actuale ,consumatorii casnici din Orhei vor plăti mai mult cu 54 bani pentru 1 m3 de apă. A scăzut cu Pe de altă parte a fost redus cu 5,4 lei tariful pentru 1 m3 serviciul public de canalizare și de epurare a apelor uzate plătit de agenții economici.",
    "metadata": {
      "original_file": "Radio_Orhei_0427.html"
    }
  },
  {
    "title": "Câți bani a achitat ÎM ”Servicii Comunal-Locative” Orhei unei companii despre care SIS spune că e afiliată lui Ilan Șor și cum răspunde la întrebarea: din contul căror persoane se va restitui prejudiciul adus întreprinderii?",
    "content": "Întreprinderea Municipală ”Servicii Comunal-Locative” Orhei a achitat suma de peste 1,7 milioane de lei către S.R.L ”Genesis International”, care este inclusă de Serviciul de Informații și Securitate într-o listă a companiilor afiliate cu fostul primar, deputat și actualul fugar în Rusia, Ilan Șor. Această informație se conține în raportul auditului SCL Orhei, publicat pe site-ul Primăriei Orhei spre consultări publice. \n\n Achitarea s-a făcut în cadrul unei tranzacții de împăcare între cele două entități, după ce litigiul între ele a ajuns la Curtea Supremă de Justiție. În instanță S.R.L ”Genesis Internațional” cerea plata a peste 5,8 milioane de lei pentru lucrări efectuate, dar neachitate, o dobândă de întârziere pentru neachitarea în timp de peste 4 milioane și 25 mii lei plătite ca taxă de stat, dar și 50 mii lei pentru asistența juridică. \n\n În urma tranzacției de împăcare suma achitată a scăzut de cca 5 ori, față de cea solicitată, din care datoria de bază a constituit peste 1 milion de lei, majorarea de întârziere – 500 mii lei, taxa de stat și asistența juridică. \n\n O anchetă despre situația litigioasă poate fi găsită aici – ” Drumul asfaltat spre faliment al unei întreprinderi din Orhe i”. \n\n Totodată recent întreprinderii i-au fost expediate mai multe întrebări legate de tranzacția de împăcare: \n\n 1) Care este motivul neachitării în termen a datoriilor ÎM Servicii ComunalLocative Orhei către SRL Genesis International? \n\n 2) Din contul căror persoane se va restitui prejudiciul adus întreprinderii ServiciiComunal-Locative Orhei în sumă de 500 mii lei – majorare de întârziere, 50 mii lei \n\n – taxă de stat și 25 mii lei – asistență juridică, achitate de ÎM SCL Orhei în urma \n\n tranzacției de împăcare cu SRL Genesis International? \n\n 3) Ce măsuri se întreprind pentru recuperarea pejudiciului? \n\n La care, întreprdinderea a oferit următorul răspuns: \n\n Neachitarea în termen a datoriei față de ,,Genesis Intemational” S.R.L. se explică \n\n prin lipsa mijloacelor financiare cauzată în mare parte de neachitarea în termen de către \n\n debitori a lucrărilor executate de către i.M.,,Servicii Comunal-Locative”Orhei. \n\n Contractele incheiate între ,,Genesis International”S.R.L. și Î.M.,,Servicii ComunalLocative” Orhei sunt contracte civile prin care părțile și-au asumat drepturi și obligaliuni reciproce, inclusiv responsabilități pentru neexecutarea sau executarea neconformă a \n\n acestora, cdăui fapt se datorează calcularea și achitarea dobânzii de intârziere legale.",
    "metadata": {
      "original_file": "Radio_Orhei_0077.html"
    }
  },
  {
    "title": "Cetățeanul de onoare al Orheiului – Shor, afirmă că a primit cetățenia Rusiei",
    "content": "Ilan Shor, care a fost condamnat definitiv la 15 ani de închisoare într-un dosar legat de furtul miliardului, ar fi primit cetățenia Federației Ruse. Fostul primar de Orhei a făcut afirmația că deține cetățenia Rusiei într-un interviu cu un blogger rus. \n\n Anterior într-un interviu cu jurnalistul rus Alexandr Venedictov, Shor spunea că încă nu are cetățenia Rusiei, dar se gândește să o obțină. \n\n Ilan Shor, mai deține cetățenia Republicii Moldova, dar și a statului Israel, unde a fugit în 2019, după plecarea de la putere a lui Vladimir Plahotniuc. \n\n Recent mai multe media transmiteau că Shor s-a mutat în Rusia.",
    "metadata": {
      "original_file": "Radio_Orhei_0165.html"
    }
  },
  {
    "title": "Unde în raionul Orhei sunt programate deconectări ale curentului electric din cauza lucrărilor",
    "content": "În câteva localități din raionul Orhei până la sfârșitul săptămânii sunt programate deconectări de curent electric în legătură cu lucrările programate anunță furnizorul Premier Energy \n\n Potrivit datelor publicate pe site-ul companiei miercuri, 22 ianuarie vor fi deconectări în: \n\n s. Peresecina: str. 31 August 1989, Alexandr Puşkin, Alexandru Donici, Alexandru Donici str-la, Alexandru Plămădeală, Bogdan Petriceicu Haşdeu, Burebista, Columna lui Traian, Constantin Stamati, Cosmonauţilor, Dacia, Docuciaev, Fîntînilor, Mihai Eminescu, Mihail Frunze, Miron Costin, Nicolae Dimo, Petru Rareş, Pilotul Vas Pantea, Pionerilor, Peresecina, Sergiu Niţă, Ştefan cel Mare şi Sfînt, Tcacenco, Tineretului parțial, în intervalul de timp între 09:15-16:45 pentru lucrări de reparaţie a echipamentului electric \n\n s. Peresecina: str. Alexandru Donici, Ştefan cel Mare şi Sfînt, Tineretului parțial, în intervalul de timp între 09:30-16:30 pentru lucrări de defrișare şi tăiere a crengilor \n\n joi, 23 ianuarie vor fi deconectări în: \n\n s. Peresecina: str. 31 August 1989, Alexandru Donici str-la, Chişinăului, Constantin Negruzzi, Constantin Negruzzi str-la, Gheorghe Asachi, Livezilor, Maria Cibotari, Mihai Eminescu, Mihail Frunze, Nouă, Orheiului, Petru Rareş, s.Peresecina, Sportivă, Ştefan cel Mare şi Sfînt, Tcacenco, Tineretului parțial, în intervalul de timp între 09:00-16:30 pentru lucrări de reparaţie a echipamentului electric \n\n s. Peresecina: str. Alexandru Donici parțial, în intervalul de timp între 09:15-16:45 pentru lucrări de defrișare şi tăiere a crengilor \n\n vineri, 24 ianuarie sunt programate deconectări în: \n\n or. Orhei: str. Ioan Pelivan, Prieteniei, Stere Constantin, Stere Constantin ,str-la, Unirii, Unirii, str-lă parțial, în intervalul de timp între 10:00-17:00 pentru lucrari de reparație a echipamentului electric \n\n s. Peresecina: str. 31 August 1989, Butoi , s.Peresecina parțial, în intervalul de timp între 09:00-16:30 pentru lucrări de reparaţie a echipamentului electric \n\n s. Peresecina: str. Bogdan Petriceicu Haşdeu, Creangă, Dimitrie Cantemir, Luceafărul, Mihai Eminescu, Petrodava, s.Peresecina, Ştefan cel Mare şi Sfînt parțial, în intervalul de timp între 09:15-16:30 pentru lucrări de defrișare şi tăiere a crengilor",
    "metadata": {
      "original_file": "Radio_Orhei_0020.html"
    }
  },
  {
    "title": "Acorduri pentru cca 8 milioane lei la Orhei, aprobate înainte de expirarea termenului pentru consultări publice",
    "content": "Consiliul Municipal Orhei a aprobat în ședința sa din 15 noiembrie, două decizii prin care și-a dat acordul ca Întreprinderea Municipală Servicii Comunal-Locative Orhei să cumpere mai multe bunuri. O decizie, publicată în Registrul de Stat al Actelor Locale prevede exprimarea acordului prealabil pentru achiziționarea produselor petroliere pentru anul 2023, în valoare de peste 5,7 milioane lei. Cea de-a doua decizie, publicată la fel în Registrul de Stat al Actelor Locale exprimă acordul prealabil pentru achizționarea unei autospeciale pentru transportarea deșeurilor menajere solide în sumă estimativă de 2,5 milioane lei. Aceiași decizie spune că achiziția se va face în baza unui Regulament aprobat anterior de Consiliul Municipal Orhei. \n\n Potrivit notei informative la această decizie, la sfârșitul lunii februarie ÎM SCL Orhei a organizat o licitație în care a primit o singură ofertă de autospecială pentru transportarea deșeurilor menaje cu valoarea de 1,725 milioane lei și o ofertă de 2,383 miloane lei pentru o auutospecială de deszăpezire. Ambele oferte au fost făcute de ,,Alltech EngineeringˮS.R.L. Procedura de achiziție a fost anulată pentru că numărul de ofertanți a fost mai mic decât cel prevăzut. \n\n De menționat că în primul caz, potrivit proiectului de decizie propunerile și recomandările puteau fi expediate până pe 18 noiembrie, iar în cel de-al doilea caz potrivit proiectului de decizie , propunerile și recomandările părților interesate cu privire la elaborarea proiectului pueaut fi expediate, până pe data de 23.11.2022 .",
    "metadata": {
      "original_file": "Radio_Orhei_0470.html"
    }
  },
  {
    "title": "Șor denigrează partidul ”Șansă”? Formațiunea afirmă că afișele din Orhei prin care Șor susține candidatul partidului sunt o provocare",
    "content": "Partidul ”Șansă” a depus ieri o sesizare la CECER Orhei în care susține că apariția în municipiul Orhei prin care Ilan Șor își declară susținerea pentru candidatul formațiunii sunt acțiuni provocatoare cu scop de denigrare. În sesizare se spune că afișele sunt lipite în locuri neautorizate, sunt anonime și fără nici un element de identificare. Formațiune susține că nu este comanditara afișelor și nu are nimic comun cu ele. Partidul consideră că este o provocare. În sesizare se mai spune că un demers similar a fost depus și la Inspectoratul de Poliție Orhei. Astăzi, în urma examinării sesizării, membrii CECER Orhei s-au pronunțat pentru remiterea acesteia conform competenței către Inspectoratul de Poliție Orhei. \n\n Săptămâna trecută Orheiul a fost invadat de afișe pe care scria în limbile română și rusă că Șor îl susține pe Lungu – numele de familie a candidatului partidului cu pricina, la funcția de primar al mun. Orhei.",
    "metadata": {
      "original_file": "Radio_Orhei_0309.html"
    }
  },
  {
    "title": "Curtea Supremă de Justiție a amânat pentru toamnă examinarea recursului în care Genesis International SRL cere 14 milioane de lei de la ÎM SCL Orhei",
    "content": "Admisibilitatea recursului declarat de Întreprinderea Municipală Servicii Comunal-Locative Orhei contra SRL Genesis Internațional, prin care ultima cere primei 14 milioane de lei, va fi examinată pe 11 septembre. Potrviti informației disponibile pe siteul CSJ, ședința de examinare trebuia să aibă loc ieri, 24 aprilie, dar a fost amânată. \n\n Judecătooria Orhei și Curtea de Apel Chișinău a obligat întreprinderea fondată de Consiliul Municipal Orhei și care gestionează bunuri publice la plata către Genesis International SRL a sumei de cca 9,7 milioane lei pentru obligațiile asumate prin contractul vînzare-cumpărare nr. 03/04-18 din 03 aprilie 2018 și acordurile adiționale, contractul de prestare a serviciilor nr. 01/04-19 din 01 aprilie 2019 și acordurile adiționale.\n\nTotodată, ÎM Servicii Comunal-Locative Orhei a fost obligată să achite o dobândă de întârziere de peste 4 milioane lei, 50 mii lei drept taxă de stat și alte 25 mii lei pentru achitarea serviciilor juridice.\n\nToamna trecută SCL Orhei a refuzat să publice contractele menționate mai sus, lucru cerut într-o cerere de acces la informații. \n\n Numele companiei Genesis International SRL a apărut în spațiul public orheian după ce primar al orașului a devenit Ilan Șor.\n\nÎn iulie 2015, consilierii orășenești au aprobat o decizie prin care întreprinderea se angaja să repare cu titlu gratuit mai multe străzi din Orhei. \n\n Ulterior, compania fondatoare a Genesis International SRL, Aspect-M SRL, a obținut dreptul de a construi în cartierul Lupoaica al Orheiului o fabrică de asfalt, iar de atunci Genesis International a câștigat contracte de reparație a drumurilor de zeci de milioane lei în municipiul și raionul Orhei.",
    "metadata": {
      "original_file": "Radio_Orhei_0173.html"
    }
  },
  {
    "title": "Cetățeanul de onoare al satului Zahoreni, Orhei – Vlad Plahotniuc sugerează că sancțiunile SUA sunt un rezultat așteptat după institențele Maiei Sandu pe lângă cancelariile străine",
    "content": "Portalul T ribuna.md a publicat azi un interviu în exclusivitate cu fostul lider democrat Vlad Plahotniuc . Între altele Vlad Plahotniuc, care din decembrie 2017 este cetățean de onoare al satului Zahoreni, Orhei acesta spune că includerea sa în lista sancțiunilor SUA era un efect de așteptat după bocetele, isteriile și insistențele Maiei Sandu pe lângă cancelariile străine și toate astea nu schimbă cu nimic determinarea sa de a reveni în politică și a scoate țara din criză. \n\n Plahotniuc mai spune că prin avocații săi va analiza contestarea acestor sancțiuni pentru a demonstra că Maia Sandu a operat cu falsuri și minciuni pentru a denigra un oponent politic de care ea se teme până azi, chiar dacă el a stat la distanță de procesele politice din țară. \n\n Amintim că la 26 octombrie Oficiul pentru Controlul Activelor Străine (OFAC) al Trezoreriei americane a constatat că Vlad Plahotniuc se face responsabil de corupție în proporții deosebit de mari. Acesta a fost inclus în lista de sancțiuni Global Magnitsky Act. Autoritățile americane au confirmat că Vlad Plahotniuc a capturat și corupt instituțiile judiciare și ale statului de drept din Republica Moldova. Plahotniuc a folosit banii din corupție și a influențat politicul pentru a elimina rivalii politici și pentru a-și subordona justiția din țară. Ca urmare a acestei decizii, toate proprietățile și activele în proprietatea persoanelor desemnate sunt blocate și trebuie raportate la OFAC. \n\n Amintim că în lista de sancțiuni a fost inclus și cetățeanul de onoare al mun.Orhei, deputatul fugar Ilan Șor și soția sa, interpreta rusă Jasmin pentru pentru că este complice la acțiunile de subminare a statului de drept, în beneficiul Federației Ruse. Ambii au declarat că includerea în lista celor sancționați reprezintă o victorie și un prilej de mândrie.",
    "metadata": {
      "original_file": "Radio_Orhei_0489.html"
    }
  },
  {
    "title": "Ambasadoarea Corina Călugăru a discutat despre cooperarea la nivel local cu autoritățile primăriei sectorului 6 al Parisului",
    "content": "Zilele trecute cooperarea la nivel local cu autoritățile primăriei sectorului 6 al Parisului a fost discutată, de către Ambasadoarea Corina Călugăru cu Jean-Pierre Lecoq, Primarul sectorului 6 al Parisului.\n\nInterlocutorii au efectuat o trecere în revistă a consecințelor asupra Republicii Moldova pe dimensiunile de securitate, energetică, economică ale războiului asupra Ucrainei, rezultatele Platformei de Sprijin pentru Moldova care s-a desfășurat la Paris, precum și parcursul aderării țării noastre la Uniunea Europeană.",
    "metadata": {
      "original_file": "Radio_Orhei_0466.html"
    }
  },
  {
    "title": "Radio Orhei FM a rămas fără de licența de emisie",
    "content": "Mai multe surse mass-media din Orhei, Găgăuzia și Taraclia au rămas fără licențe de activitate. O hotărâre în acest sens a fost aprobată în cadrul ședinței Consiliului pentru promovarea proiectelor investiționale de importanță națională. \n\n\n\nAstfel, potrivit deschide.md , în urma examinării informației privind activitatea companiilor RTV-MEDIA-CENTR (BugeacFM), BIZIM AIDINIC (ATV), BIZIM DALGAMIZ (BIZIM DALGAMIZ RADIO), MEDIA FORUM (OrheiFM) și Urania-FM (NTS), autoritățile au dispus refuzul aprobării prealabile pentru investiţiile de importanţă pentru securitatea statului, cu retragerea actelor permisive.\n\nDe menționat că posturile de radio și TV sus-menționate sunt afiliate grupării criminale „ȘOR” sau promovează narativele false lansate de aceasta. Mai exact, directorul OrheiFM este Avelin Tabarcea, moderatorul evenimentelor organizate de gruparea „ȘOR”. Cât privește BugeacFM, BIZIM DALGAMIZ RADIO și ATV, aceste posturi din Găgăuzia, o perioadă îndelungată, au promovat membrii grupării „ȘOR” din autonomie și au publicat multiple dezinformări lansate de aceștia.\n\nAceeași situație este și în cazul NTS din Taraclia, care pe parcursul ultimelor luni a promovat activ membrii grupării „ȘOR” și a publicat diverse narative false. \n\n \n\n sursa: realitatea.md",
    "metadata": {
      "original_file": "Radio_Orhei_0036.html"
    }
  },
  {
    "title": "La Orhei a fost inaugurată clădirea nouă a Substației de Asistență Medicală Urgentă Prespitalicească",
    "content": "Astăzi la Orhei a avut loc ceremonia de inaugurare a sediului Substației de Asistență Medicală Urgentă Prespitalicească. \n\n Noua clădire de la Orhei va găzdui cei 62 de angajați ai substației. \n\n Construcția clădirii a costat 34 de milioane de lei și face parte dintr-o investiție totală de peste 320 milioane de lei făcută pentru modernizarea serviciului asistenței medicale de urgență prespitalicească la nivel de țară. \n\n La eveniment a participat președintele Maia Sandu și ministrul sănătății Ala Nemerenco. \n\n Actualul sediul al Substației de Asistență Medicală Urgentă Prespitalicească Orhei se află într-un bloc al Spitalului Raional Orhei, unde a fost mutat cu ani buni în urmă dintr-o altă clădire sub pretextul optimizării.",
    "metadata": {
      "original_file": "Radio_Orhei_0124.html"
    }
  },
  {
    "title": "Cu o oră înainte de închiderea secțiilor de votare, în raionul Orhei se votează mai activ ca în primul tur",
    "content": "Spre ora 20:00 la urnele de vot din raionul Orhei s-au prezentat aproape 45 mii de alegători. Cifra este mai mare cu peste o mie față de turul I de acum două săptămâni. Atunci la această oră în raionul Orhei votaseră peste 43,5 mii de oameni \n\n Potrivit datelor CEC majoritatea celor care s-au prezentat la vot în raionul Orhei, au vârstele între 56 și 65 ani, acești alegători alcătuind peste 22% din numărul votanților. Pe locul doi se plasează cei cu vârstele între 66 și 75 ani ,care alcătuiesc aproape 19% din votanți. \n\n În primul tur al alegerilor prezidențiale de acum patru ani, în raionul Orhei s-au prezentat peste 45 mii alegători. La parlamentarele anticipate din 2021, în raionul Orhei s-au prezentat la urnele de vot peste 46,6 mii alegători. \n\n Secțiile de votare se închid la ora 21:00",
    "metadata": {
      "original_file": "Radio_Orhei_0061.html"
    }
  },
  {
    "title": "AO ”Pentru Orhei” obligată de judecată să achite peste 100 mii lei unei întreprinderi fondate de Consiliul Municipal Orhei",
    "content": "Zilele trecute Judecătoria Orhei a emis o hotărâre în procesul de incasare a datoriei pornit de SA Regia Apă-Canal Orhei, contra Asociației Obștești ”Pentru Orhei”. Potrivit documentului publicat pe site-ul judecătoriei Orhe i, organizația necomercială a fost obligată la achitarea sumei de aproape 100 mii lei pentru prestarea serviciilor de construcție a rețelei de alimentare cu apă în baza unui contract din 13 octombrie 2018. Totodată AO ”Pentru Orhei” trebuie să achite și aproape 3 mii lei, drept taxă de stat. Reprezentantul asociației nu s-a prezentat în ședință, iar hotărârea poate fi contestată la Curtea de Apel Chișinău timp de 30 zile. \n\n Totodată o altă întreprindere municipală – Servicii Comunal-Locative Orhei, a oferit o creanță de 12 milioane lei pentru această Asociație Obștească, banii nefiind întorși potrivit unui act de control al Inspecției Financiare, întreprindere la fel, adresându-se în judecată. \n\n În trecut tot prin judecată compania publică Teleradio-Moldova, dar și postul privat PRO TV Chișinău au acționat în judecată AO ”Pentru Orhei”, din cauza neplății pentru serviciile prestate. \n\n AO Pentru Orhei a fost fondată în 2015, la scurt timp după ce primar al Orheiului a devenit Ilan Șor, iar în spațiul public s-a afirmat de mai multe ori că relizarea promisiunilor electorale ale lui Șor este făcută cu sprijinul acestei organizații. \n\n Potrivit datelor din raportul financiar pentru 2021 al AO ”Pentru Orhei”, aceasta dispune de active în sumă de peste 106 milioane lei, dar pe de altă parte are și datorii de cca 100 milioane lei. \n\n Între altele AO ”Pentru Orhei” este fondatoarea SRL ”Adorland” despre care se afirma că este gestionara parcului Orheiland, amplasat pe un teren public de câteva hectare. Anterior aceasta a fost fondatoarea SRL Magazine Sociale, dar în cele din urmă această societate comercială s-a separat de asociația obștească.",
    "metadata": {
      "original_file": "Radio_Orhei_0431.html"
    }
  },
  {
    "title": "Procese-verbale întocmite de Inspecția pentru Protecția Mediului Orhei",
    "content": "Zilele trecute, Inspecția pentru Protecția Mediului Orhei a întocmit câteva procese-verbale pentru încălcarea regulilor de protecţie a resurselor piscicole şi a regulilor de pescuit și încălcarea regulilor de gestionare a deşeurilor. Potrivit comunicatelor plasate pe site-ul Inspectoratului pentru Protecția Mediului, în noaptea de 14-15.08.2023, Inspecția pentru Protecția Mediului Orhei a efectuat un raid în vederea identificării și contracarării braconajului piscicol în râul Nistru, pe sectorul Molovata – Lopatna. Astfel, în cadrul raidului au fost extrase în lipsa stăpânilor 5 plase și una în prezența stăpânului. Lungimea totală a plaselor constituie circa 450 m. Au fost întocmite 2 procese-verbale conform prevederilor art.114 alin.1, din Codul Contravențional pentru încălcarea regulilor de protecţie a resurselor piscicole, care prevede o amendă de la 300 la 600 lei aplicată persoanei fizice. \n\n Pe alte 2 cazuri urmează să fie stabilită identitatea persoanelor pentru documentare. Potrivit comunicatului contravenienții nu ar fi avut la ei și pește prins. \n\n Un alt comunicat anunță că în baza unui apel privind incendierea vegetației uscate la depozitul pentru deșeuri municipale a Or. Orhei, parvenit de la un angajat al IP Orhei în seara zilei de 14.08.2023 a fost depistat un cetățean care ar fi incendiat deșeurile, iar flăcările s-au extins pe o suprafață de aproximativ un ar. În acest caz persoana riscă o amendă de 10 000 lei sau u muncă neremunerată în folosul comunității de la 40 la 60 de orepentru nerespectarea modului stabilit de ardere a deșeurilor industriale, de construcție, a biodeșeurilor, a deșeurilor municipale și de altă natură",
    "metadata": {
      "original_file": "Radio_Orhei_0348.html"
    }
  },
  {
    "title": "Avertizări ale pompierilor în contextul întețirii incendiilor în sectorul locativ",
    "content": "La începutul săptămânii precedente pompierii și salvatorii din Orhei, Telenești, Rezina și Șoldănești au intervenit în cca 35 situații de urgență anunță un comunicat al Direcției Situații Excepționale Orhei. În ultima perioadă a scăzut numărul intervențiilor la lichidarea focarelor de vegetație, însă incendiile în sectorul locativ iau treptat amploare. La data de 3 noiembrie pompierii din Șoldănești au lichidat un incendiu care s-a produs într-o odaie dintr-o locuință din s. Răspopeni. Aici focul a distrus bunurile materiale. Astfel de incendii s-au produs în fiecare raion.\n\nÎn acest context, DSE mun. Orhei recomandă utilizatorilor de surse de încălzire să respecte normele aniincendiare și anume:\n\nNU folosiți decât materialul combustibil pentru care a fost destinată soba și evitați supraîncălzirea acesteia;\n\nNU așezați în apropierea sobei sau pe aceasta materiale combustibile și ușor inflamabile;\n\nÎNAINTE de a merge la dormit asiguraţi-vă că focul din sobă este stins;\n\nVERIFICAȚI integritatea aparatelor și mijloacelor de încălzire electrice, iar în cazul în care aceste sunt defectate, reparaţi-le cu ajutorul unui specialist;\n\nDECUPLAȚI aparatele de încălzire electrice înainte de a părăsi locuința sau de a merge la somn;\n\nNU lăsați copiii nesupravegheați cu soba aprinsă sau aparatele electrice în funcțiune;\n\nASIGURAȚI locuința cu detectoare autonome de fum și mijloace primare de stingere a incendiilor (stingător).\n\nDoar prin respectarea acestor simple reguli putem evita producerea incendiilor în casele noastre!",
    "metadata": {
      "original_file": "Radio_Orhei_0295.html"
    }
  },
  {
    "title": "Spitalul raional Orhei trece în subordinea Ministerului Sănătății",
    "content": "Parlamentul a votat azi în a doua lectură proiectul de lege care prevede trecerea spitalelor raionale, inclusiv a Spitalului raional Orhei din gestiunea autorităților publice locale în subordinea Ministerului Sănătății. \n\n Europa Liberă scrie că din varianta inițială a proiectului au fost excluse prevederile privind trecerea proprietăților spitalelor raionale în gestiunea Ministerului Sănătății. Astfel, terenurile și clădirile vor rămâne la balanța consiliilor raionale, așa cum au căzut de acord deputații și aleșii locali, la consultările publice. \n\n\n\nPotrivit deputatului PAS, Dan Perciun, obiectivul principal al reformei este creșterea calității serviciilor prestate în spitalele raionale.\n\n„Pentru anul viitor se vor aloca 150 de milioane de lei din bugetul de stat pentru implementarea acestui proiect. Primele investiții se vor face în luna februarie. La sfârșitul lunii ianuarie, Ministerul Sănătății va prezenta un studiu privind regionalizarea serviciilor medicale, iar asta înseamnă servicii de calitate mai aproape de cetățeni și spitale dotate”, a spus deputatul, care conduce comisia parlamentară de profil și este unul dintre autorii proiectului.\n\nInițiativa a fost înregistrată de un grup de deputați PAS pe 12 decembrie și a stârnit un val de nemulțumiri din partea administrațiilor publice locale și a experților în sănătate. \n\n \n\n La mijlocul lunii decembrie Vocea Basarabiei amintea că în iulie 2017, actuala ministra a sănătății Ala Nemerenco critica inițiativa similară de resubordonare a tuturor spitalelor, raionale și municipale, propusă de guvernarea PDM. Nemerenco spunea atunci, într-un comentariu pentru Europa Liberă , că democrații urmăresc „o miză politică având în vedere şi alegerile care vin”. „Este un control al sistemului de sănătate. Peste tot în lume Ministerul Sănătăţii este autoritatea responsabilă de crearea politicilor şi strategiilor de sănătate şi nicidecum o agenţie de gestionare a zeci şi zeci de spitale, cu problemele lor, cu numiri de conducător şi alte probleme pe care fondatorul trebuie să le rezolve. În funcţia fondatorului nu intră doar să ofere bani pentru reparaţii. El trebuie să aibă implicări mai profunde în sănătatea comunităţilor”, mai declara, în 2017, Ala Nemerenco.",
    "metadata": {
      "original_file": "Radio_Orhei_0446.html"
    }
  },
  {
    "title": "Un avocat din Orhei, acuzat de trafic de influență a fost achitat de instanța de judecată",
    "content": "Pe site-ul judecătoriei Orhei a fost publicată sentința prin care un avocat din Orhei, care în perioada 2015-2023 a deținut și mandatul de consilier local din partea Partidului Șor, a fost achitat de acuzația de trafic de influență. \n\n Potrivit documentului, procurorii au acuzat avocatul că în septembrie 2023 acesta a solicitat de la doi deținuți ai Penitenciarului Brănești, sume care nu i se cuvin, pentru a influența anumite persoane pentru adoptarea hotărârilor de înlocuire a părţii neexecutate din pedeapsă cu o pedeapsă mai blândă. \n\n De partea cealaltă, apărarea a susținut între altele că, acuzatorii de stat au invocat în cadrul cercetării judecătorești, declarațiile martorilor, care în instanța de judecată au indicat în mod expres că, avocatul nu a afirmat că ar avea influență asupra cărorva persoane publice și că o va folosi pentru a fi emisă o hotărâre pozitivă pentru aceștia. \n\n Instanța de judecată în argumentarea sa a menționat, între altele că întemeierea unor concluzii despre vinovăția inculpatului, bazate pe declarațiile martorilor făcute la faza de urmărire penală, afectează în mod direct principiul contradictorialității prevăzut. Datele rezultate din măsurile speciale de investigații pe care acuzarea de stat își întemeiază declarația de culpabilitate a inculpatului, la fel nu pot fi puse la baza hotărârii de condamnare, or potrivit art.101 alin.(5) din Codul de procedură penală, hotărârea de condamnare nu se poate întemeia, în măsură determinantă, … pe probele obținute în urma efectuării măsurilor speciale de investigații. \n\n Instanța acceptă argumentele acuzatorului de stat că, inculpatul a pretins, a acceptat și a primit sume bănești care s-au dovedint că depășeau sumele de bani indicate ca onorariu în contractele de asistență juridică încheiate cu cei doi martori. Însă acest fapt, nu presupune din start o infracțiune de trafic de influență, or în lipsa unor probe certe, pertinente, concludente și utile, care să ateste pretextul și destinația acestor mijloace bănești, ele pot presupune și rezultatul unei necontabilizări corespunzătoare a acestor venituri de către avocat, în principal cu scopul evitării impunerilor fiscale, acțiuni care însă depășesc limitele învinuirii, iar instanța potrivit art.325 alin.(1) din Codul de procedură penală, judecă cauza numai în limitele învinuirii formulate în rechizitoriu. \n\n În consecință, instanța a achitat avocatul, iar sumele de bani care figurau în calitate de corupri delicte, au fost restituite celor doi bărbați. \n\n Sentința poate fi atactă la Curtea de Apel Nord.",
    "metadata": {
      "original_file": "Radio_Orhei_0016.html"
    }
  },
  {
    "title": "O aleasă locală nu mai vrea să reprezinte Partidul Șor la Susleni, Orhei",
    "content": "O consilieră locală din Susleni a renunțat la mandatul de aleasă locală. Comisia Electorală Centrală a aprobat la începutul săptămânii o hotărâre prin care a recepționat cererea de demisie a consilierului Gîrlea Nina aleasă pe lista Partidului Politic „Șor” în Consiliul sătesc Susleni, raionul Orhei, precum și documentele necesare atribuirii mandatului de consilier următorului candidat supleant. Conform documentelor electorale pe care le deține Comisia Electorală Centrală, mandatul de consilier în Consiliul sătesc Susleni îi revine candidatului supleant Cogâlniceanu Serghei de pe lista Partidului Politic „Șor”, confirmată prin hotărârea Judecătoriei Orhei (sediul Central) din 1 noiembrie 2019. Potriviti hotărârii Serghei Cogâlniceanu a fost preavizat asupra obligației de a respecta termenul de 30 de zile pentru înlăturarea stării de incompatibilitate în cazul apariției acesteia.",
    "metadata": {
      "original_file": "Radio_Orhei_0503.html"
    }
  },
  {
    "title": "Justițiabilii din Orhei vor trebui să facă un drum de două ori mai lung și să își caute dreptatea la Bălți",
    "content": "Parlamentul a votat în lectura a doua proiectul de lege care prevede revizuirea hărții judiciare. Documentul prevede reorganizarea instanțelor judecătorești și a curților de apel cu scopul de a îmbunătăți calitatea actului justiției și de a asigura utilizarea rațională a banului public. Astfel cei care vor ataca hotărârile sau sentințele emise de Judecătoria Orhei vor trebui să meargă nu la Chișinău ci la Bălți, unde va activa Curtea de Apel Nord. \n\n Proiectul de lege a fost elaborat de Ministerul Justiției, având la bază „Raportul privind evaluarea reformei judiciare”, realizat în cadrul Proiectului Uniunii Europene „Sprijin pentru prevenirea eficientă și combaterea corupției în sectorul justiției din Moldova”.",
    "metadata": {
      "original_file": "Radio_Orhei_0153.html"
    }
  },
  {
    "title": "O pisică a fost salvată de angajații DSE Orhei",
    "content": "Săptămâna precedentă cei mai solicitați pentru acordarea ajutorului necesar persoanelor aflate în situații de risc au fost salvatorii, anuunță un comunicat al Direcției Situații Excepționale Orhei.\n\nAstfel pe parcursul celor șapte zile, aceștia au deblocat 4 uși ale locuințelor, au intervenit la lichidarea consecințelor a 6 accidente rutiere și au salvat o pisică de la înălțime.\n\nDar cu părere de rău nu au lipsit și incendiile de vegetaţie și în sectorul locativ. Deși numărul acestora puțin a scăzut, oricum pompierii zilnic intervin la lichidarea acestor incendii, care săptămâna precedentă au fost în număr de peste 10 incendii.\n\nLa Rezina un șofer a rămas fără o automobil în urma unui incendiu. Cazul s-a produs pe una din străzile orașului la data de 20 mai curent. Cauza și circumstanțele incendiului se constată.\n\nPentru a evita și în continuare producerea incendiilor, pompierii recomandă ca să nu lăsați focul deschis fără supraveghere, să nu aruncați țigara nestinsă, să aveți grijă de copii dumneavoastră ca aceștia să nu să se joace cu sursele de foc. Înainte de părăsirea locuinței asiguraţi-vă că aragazul este stins și aparatele de uz casnic să fie deconectate.",
    "metadata": {
      "original_file": "Radio_Orhei_0387.html"
    }
  },
  {
    "title": "Pavel Verejanu ar putea să nu mai fie primar la Orhei",
    "content": "Actualul primar de Orhei, Pavel Verejanu va deveni Prim-vicepreşedinte al Comitetului Executiv din Găzăuzia. Anunțul a fost făcut astăzi în cadrul unei prezentări a membrilor Comitetului Executiv din UTA. Vestea a fost data de deputatul fugar Ilan Șor, care a făcut prezentarea echipei de pe un ecran. \n\n Potrivit legii privind statul statutul persoanelor cu funcţii de demnitate publică, funcția de Prim-vicepreşedinte al Comitetului Executiv din Găzăuzia este incompatibilă cu orice altă activitate remunerată, cu excepţia activităţilor didactice şi ştiinţifice, iar situaţia de incompatibilitate urmează să înceteze în decursul unei luni din momentul apariţiei acesteia. Totodată și Legea privind statutul alesului local prevede că mandatul alesului local, adică al primarului în acest caz, este incompatibil cu exercitarea altei funcții de demnitate publică. \n\n Dacă timp de 30 de zile Pavel Verejanu nu se va răzgândi să ocupe funcția din UTA Găgăuzia mandatul său de primar la Orhei va înceta înainte de termen și atunci în conformitate cu Legea privind administraţia publică locală interimatul se asigură de drept de către un viceprimar. \n\n Orheiul are la moment doi viceprimari: Cristina Cojocari – responsabilă de domeniul construcțiilor și Valerian Cristea – responsabil de domeniul social, cea de-a treia funcție de viceprimar responsabil de domeniul fincanciar-economic a rămas vacantă după demisia anul trecut a Anastasiei Țurcan. \n\n De menționat că în ultima vreme imaginea viceprimarei Cristina Cojocari este promovată cu insistență în postările de pe rețelele de socializare privind diferite activități organizate inclusiv de alte autorități locale din raionul Orhei.",
    "metadata": {
      "original_file": "Radio_Orhei_0368.html"
    }
  },
  {
    "title": "O femeie care traversa neregulamentar strada a fost tamponată mortal în apropiere de cartierul Nistreana",
    "content": "Astăzi, în jurul orei 06:35, poliția din Orhei a fost sesizată despre producerea unui accident rutier pe traseul R-6, în apropierea cartierului Nistreana, anunță un comunicat al poliției.\n\nConform informațiilor preliminare, un Mercedes Sprinter condus de un tânăr de 21 de ani a tamponat un pieton care traversa strada neregulamentar, în loc neiluminat.\n\nÎn urma impactului, femeia de aproximativ 55 de ani, care urmează a fi identificată, a decedat pe loc. \n\n Șoferul a fost testat alcoolscopic, rezultatul fiind negativ.\n\nStimați participanți la trafic, facem un apel repetat la prudență și responsabilitate.",
    "metadata": {
      "original_file": "Radio_Orhei_0041.html"
    }
  },
  {
    "title": "Protest inedit anunțat de Ilan Șor",
    "content": "Liderul Partidului ȘOR, deputatul fugar Ilan Șor a anunțat azi că protestele împotriva regimului actual continua într-un mod inedit. Astfel începând cu ziua de luni, pentru a demonstra dezacordul față de capturarea justiției, mimarea reformelor și perpetuarea corupției Ilan Șor a anunțat că va intra în greva foamei. Acesta a declarat că va instala un cort în fața Ambasadei Republicii Moldova în Israel, unde își va manifesta în mod pașnic protestul față de dezmățul actualei guvernări din Republica Moldova. \n\n Într-un mesaj postat pe contul său de telegram, politicianul fugar a îndemnat toți membrii și simpatizanții Partidului ȘOR și ai Mișcării pentru Popor să îi urmeze gestul. Șor a adresat un mesaj prin care a îndemnat la solidarizare și către alte victime ale actualului regim: Vladimir Plahotniuc, Veaceslav Platon, Gheorghe Cavcaliuc și Igor Dodon. Șor și-a exprimat convingerea că doar printr-o grevă a foamei comună va putea fi demontat actualul sistem și trezită la realitate opinia internațională.",
    "metadata": {
      "original_file": "Radio_Orhei_0411.html"
    }
  },
  {
    "title": "Deși ghiozdanele pentru elevii claselor a I-a în raionul Orhei au fost procurați din bani publici, primărița Cociu sugerează că e meritul lui Shor. Cine a venit în realitate cu propunerea",
    "content": "Pe o pagină proaspăt apărută pe facebook, care ar aparține primăriței de Orhei, Tatiana Cociu a apărut un text în care aceasta sugerează că ghiozdanele împărțite elevilor din clasa a I-a în raionul Orhei este meritul lui Ilan Shor. În text, care este însoțit de imaginile de la careul de început al anului școlar la liceul teoretic ”Onisifor Ghibu” se spune că : ”conform unei frumoase tradiții deja stabilite, peste 1000 de elevi din orașul și raionul Orhei au primit în dar rucsacuri cu rechizite școlare la inițiativa liderului Blocului „Victorie”, Ilan Șor. Este vorba despre copiii care au pășit pentru prima dată pragul școlii, precum și despre elevii din familii social vulnerabile.”\n\n\n\n În realitate, banii pentru procurarea ghiozdanelor și rechizitelor școlare au fost alocați din bugetul raionului Orhei. P entru aceasta Direcției Generale Educație Orhei i—au fost alocate 300 mii lei. \n\n Totodată inițiativa de a asigura din bani publici cu ghiozdane elevii claselor a I-a i-a aparținut fostului consilier raional Ion Frunze,fiind lansată în vara anului 2021.",
    "metadata": {
      "original_file": "Radio_Orhei_0104.html"
    }
  },
  {
    "title": "În raionul Orhei organizarea întrunirilor în masa până pe 2 iunie va trebui notificată către Cancelaria de Stat",
    "content": "Membrii Comisiei pentru Situații Excepționale au aprobat o dispoziție în care se spune că în contextul evenimentelor de anvergură de la sfârșiitul lunii mai – începutul lunii iunie, organizarea întrunirilor în masă în raionul Orhei va fi notificată către Cancelaria de Stat, la adresa [email protected] . Totodată aceiași procedură va trebui respectată în municipiile Chișinău și raioanele Anenii Noi și Criuleni,. În cazul întrunirilor simultane, vor avea prioritate declarațiile prealabile depuse de către autoritățile publice centrale. Prevederile vor fi valabile până la 2 iunie 2023, inclusiv. \n\n Amintim că pentru data de 21 mai, Președinta Republicii Moldova, Maia Sandu a anunțat organizarea la Chișinău, a Adunării naționale Moldova Europeană, iar pe 1-2 iunie în republică se va desfășura Summitului Comunității Politice Europene. \n\n Pe de altă parte, reprezentanții Partidului Șor au anunțat contra-manifestații în aceste zile și au amenințat cu blocarea drumurilor. \n\n De menționat, că Legea Nr. 26 din 22.02.2008 privind întrunirile , prevede că: ” Orice persoană care intenţionează să desfăşoare o întrunire notifică în scris, printr-o declaraţie prealabilă, autoritatea administraţiei publice locale din unitatea administrativ-teritorială respectivă cu cel puţin 5 zile înainte de data desfăşurării întrunirii. ”",
    "metadata": {
      "original_file": "Radio_Orhei_0391.html"
    }
  },
  {
    "title": "Consilier nou în consiliul comunal Vatici",
    "content": "Comisia Electorală Centrală a aprobat săptămâna trecută o hotărâre prin care în consiliul comunal Vatici apare un nou consilier. Potrivit documentului publicat pe site-ul CEC , consiliul comunal Vatici, raionul Orhei, prin decizia nr. 1/14 din 21 februarie 2023, a ridicat mandatul consilierului Efros Gheorghe ales pe lista Partidului Liberal, în legătură cu absența fără motive întemeiate de la trei ședințe consecutive ale consiliului. Astfel, a devenit vacant un mandat de consilier atribuit concurentului electoral respectiv. \n\n CEC a atribuit mandatul devenit vacant candidatului supleant Ina Vascan, de pe lista aceluiași partid. \n\n Totodată Ina Vascan a fost preavizată asupra obligației de a respecta termenul de 30 de zile pentru înlăturarea stării de incompatibilitate în cazul apariției acesteia.",
    "metadata": {
      "original_file": "Radio_Orhei_0407.html"
    }
  },
  {
    "title": "Un bărbat originar din Orhei, a fost condamnat la trei ani închisoare cu executare, pentru trafic de influență",
    "content": "Procuratura municipiului Chișinău anunță că printr-o sentință recent pronunțată de Judecătoria Chișinău, sediul Buiucani, un bărbat în vârstă de 45 de ani, originar din Orhei, a fost condamnat la trei ani închisoare cu executare, pentru trafic de influență. \n\n\n\nPotrivit acuzării înaintate de procurorii din cadrul Procuraturii municipiului Chișinău, inculpatul, la sfârșitul lunii decembrie 2022, aflându-se pe teritoriul unei parcări auto din municipiul Chișinău, în cadrul unei discuții cu o femeie, a informat-o că are influență asupra angajaților din cadrul Secției calificare a conducătorilor auto Chișinău a Agenției Servicii Publice și că îi poate determina la asigurarea susținerii cu succes de către femeie a examenului de calificare a conducătorilor auto (proba teoretică și practică), fără ca ultima să fie prezentă fizic. I-a promis şi ulterioara eliberare a permisului de conducere categoria „B”. Inculpatul a pretins în acest scop mijloace bănești în sumă de 1600 €. Peste aproximativ o săptămână, în adiacentul aceleiași parcări, bărbatul a recepționat prima tranșă a sumei pretinse, în valoare de 1000 de euro, iar în câteva zile și cealaltă tranșă a sumei.\n\nMai târziu, susținând că au apărut unele dificultăți în realizarea înțelegerii anterioare, a mai pretins și primit de la femeie mijloace bănește în sumă de 3000 de lei.\n\nFemeia a declarat că şi-a facut cunoștință cu inculpatul, în luna decembrie 2022, când își căuta un automobil pentru achiziționare. Acesta îi prezentase un automobil într-o parcare din capitală. Într-o discuție cu acesta, i-a comunicat că absolvise școala auto, însă îi era frică să meargă la examen. Atunci inculpatul i-a sugerat soluția ilegală pe care ea a acceptat-o. După ce a trecut mai mult timp, iar inculpatul nu și-a mai onorat obligația asumată, femeia a decis să depună o plângere la poliție.\n\nÎn ședința de judecată, inculpatul și-a recunoscut integral vinovăția în comiterea faptei de care a fost acuzat, astfel cauza penală în privința acestuia a fost examinată în procedură simplificată. \n\n \n\n sursa: procuratura.md",
    "metadata": {
      "original_file": "Radio_Orhei_0057.html"
    }
  },
  {
    "title": "Comunicat DSE Orhei: țigările nestinse au provocat incendii în locuințe la Orhei și Seliște",
    "content": "Incendiile în sectorul locativ, mai precis în construcții sau edificii menite pentru trai, sunt specifice sezonului rece, însă iresponsabilitatea unor cetățeni duce la incendii de acest gen și în timpul sezonului estival. Astfel, de la începutul verii până în prezent în cele patru raioane Orhei, Rezina, Telenești și Șoldănești s-au produs cca 20 incendii la case sau construcții auxiliare de locuit. Cu părere de rău și săptămâna precedentă au fost înregistrate astfel de focare, în Unitățile de pompieri ale DSE mun. Orhei. La data de 05.08.2024 la orele 03:55 pompierii din Orhei au fost informați despre izbucnirea unui incendiu într-o anexă la casă. Imediat la fața locului s-a deplasat o echipă de intervenție, care la adresa indicată au constat că într-o anexă ard bunurile și este risc ca focul să se extindă peste locuință. Incendiul a fost lichidat, victime nu au fost înregistrate. Cauza producerii incendiului este imprudența în timpul fumatului.\n\nO altă țigară nestinsă lăsată pe o canapea a fost sursă unui focar care a crescut într-un incendiu devastator, în noaptea de 8 august curent în s. Seliște, r-l Orhei. Aici pompierii au stins focul într-o odaie și nu i-a permis să avanseze în celelalte încăperi. O casă a ars în totalitate în după amiaza zilei de 10 august 2024, în or. Rezina. Pompierii au stins focul, iar organele de rigoare urmează să stabilească circumstanțele și cauza producerii incendiului.\n\nAlte situații de risc care au avut loc pe parcursul săptămânii precedente unde au fost solicitați pompierii și salvatorii din Orhei, Telenești, Rezina și Șoldănești ar fi următoarele: 35 incendii de vegetație și gunoiște, două deblocări de ușă și două accidente rutiere.\n\nPompierii și salvatorii îndeamnă în continuare cetățenii să respecte cu strictețe regulile de apărare împotriva incendiilor pentru a evita pierderi de vieți omenești și bunuri materiale.",
    "metadata": {
      "original_file": "Radio_Orhei_0112.html"
    }
  },
  {
    "title": "Peste 2 milioane de lei în raionul Orhei. De unde și pentru ce",
    "content": "Guvernul a aprobat în ședința sa de azi, o hotărâre prin care a stabilit volumele alocațiilor repartizate bugetelor locale pentru asigurarea prevederilor cadrului normativ privind salarizarea în sectorul bugetar. Potrvit documentului din alocațiile bugetare aprobate în bugetul de stat pentru anul curent în scopul acoperirii parțiale a cheltuielilor pentru asigurarea prevederilor cadrului normativ privind salarizarea în sectorul bugetar, inclusiv pentru acordarea premiului annual autoritățile publice locale din raionul Orhei vor primi peste 2,1 milioane de lei. Consiliul Raional Orhei va primi 880,5 mii lei pentru învățământul general și 61,7 mii lei pentru școala sportivă. Mai multe primării din raion vor primi în total 540,7 mii lei pentru învățământul general și 699,2 mii lei drept transferuri cu destinație specială. \n\n Potrivit hotărâriii de Guvern, în scopul acoperirii insuficienței de resurse pentru anul 2023 în instituțiile de învățământ general pentru achitarea salariilor angajaților, prin derogare de la Regulamentul privind finanțarea în bază de cost standard per elev a instituțiilor de învățământ primar și secundar general din subordinea autorităților publice locale autoritățile publice locale de nivelul al doilea vor putea repartiza și redistribui mijloacele financiare",
    "metadata": {
      "original_file": "Radio_Orhei_0283.html"
    }
  },
  {
    "title": "Opt persoane au fost evacuate în urma unui incendiu izbucnit într-un bloc locativ din localitatea Pelivan raionul Orhei",
    "content": "Opt persoane au fost evacuate în urma unui incendiu, care a izbucnit într-un bloc locativ cu trei nivele din localitatea Pelivan, raionul Orhei. Apelul la Serviciul 112 a fost recepționat în dimineața zilei de 19 septembrie, către ora 09:30. Potrivit primelor informații, un apartament de la etajul 3 a fost cuprins de flăcări. La fața locului, au fost îndreptate două echipe de salvatori și pompieri. Ajunși, aceștia au stabilit că focul a afectat în totalitate apartamentul cu suprafața de 32 m2. Totodată, pompierii au evacuat de urgență locatarii din scara blocului, pentru e evita intoxicarea acestora cu produsele arderii. Persoanele evacuate nu au avut de suferit. Angajații IGSU au reușit să localizeze focul către ora 10:18, fără ca acesta să obțină răspândire către alte apartamente. Incendiul a fost lichidat complet la ora 11:20. Toate circumstanțele și cauza producerii incendiului urmează a fi stabilite de specialiști. Potrivit IGSU, în ultimele 24 de ore salvatorii și pompierii au intervenit în 75 situații de risc.",
    "metadata": {
      "original_file": "Radio_Orhei_0329.html"
    }
  },
  {
    "title": "Un avocat din Orhei, acuzat de trafic de influență a fost achitat de instanța de judecată",
    "content": "Pe site-ul judecătoriei Orhei a fost publicată sentința prin care un avocat din Orhei, care în perioada 2015-2023 a deținut și mandatul de consilier local din partea Partidului Șor, a fost achitat de acuzația de trafic de influență. \n\n Potrivit documentului, procurorii au acuzat avocatul că în septembrie 2023 acesta a solicitat de la doi deținuți ai Penitenciarului Brănești, sume care nu i se cuvin, pentru a influența anumite persoane pentru adoptarea hotărârilor de înlocuire a părţii neexecutate din pedeapsă cu o pedeapsă mai blândă. \n\n De partea cealaltă, apărarea a susținut între altele că, acuzatorii de stat au invocat în cadrul cercetării judecătorești, declarațiile martorilor, care în instanța de judecată au indicat în mod expres că, avocatul nu a afirmat că ar avea influență asupra cărorva persoane publice și că o va folosi pentru a fi emisă o hotărâre pozitivă pentru aceștia. \n\n Instanța de judecată în argumentarea sa a menționat, între altele că întemeierea unor concluzii despre vinovăția inculpatului, bazate pe declarațiile martorilor făcute la faza de urmărire penală, afectează în mod direct principiul contradictorialității prevăzut. Datele rezultate din măsurile speciale de investigații pe care acuzarea de stat își întemeiază declarația de culpabilitate a inculpatului, la fel nu pot fi puse la baza hotărârii de condamnare, or potrivit art.101 alin.(5) din Codul de procedură penală, hotărârea de condamnare nu se poate întemeia, în măsură determinantă, … pe probele obținute în urma efectuării măsurilor speciale de investigații. \n\n Instanța acceptă argumentele acuzatorului de stat că, inculpatul a pretins, a acceptat și a primit sume bănești care s-au dovedint că depășeau sumele de bani indicate ca onorariu în contractele de asistență juridică încheiate cu cei doi martori. Însă acest fapt, nu presupune din start o infracțiune de trafic de influență, or în lipsa unor probe certe, pertinente, concludente și utile, care să ateste pretextul și destinația acestor mijloace bănești, ele pot presupune și rezultatul unei necontabilizări corespunzătoare a acestor venituri de către avocat, în principal cu scopul evitării impunerilor fiscale, acțiuni care însă depășesc limitele învinuirii, iar instanța potrivit art.325 alin.(1) din Codul de procedură penală, judecă cauza numai în limitele învinuirii formulate în rechizitoriu. \n\n În consecință, instanța a achitat avocatul, iar sumele de bani care figurau în calitate de corupri delicte, au fost restituite celor doi bărbați. \n\n Sentința poate fi atactă la Curtea de Apel Nord.",
    "metadata": {
      "original_file": "Radio_Orhei_0000.html"
    }
  },
  {
    "title": "La Orhei se scumpește căldura",
    "content": "La data de 21 decembrie 2022, Consiliul de Administrație al Agenției Naționale pentru Reglementare în Energetică (ANRE) a ajustat, în ședință publică extraordinară, tarifele pentru energia termică livrată în cadrul sistemelor centralizate de alimentare cu energie termică și prețul reglementat la energia electrică produsă în regim de cogenerare.\n\nModificările de astăzi au fost efectuate în temeiul Dispoziției Comisiei pentru Situații Excepționale a Republicii Moldova nr. 54 din 16.12.2022 având la bază asigurarea sustenabilității și activității fiabile a titularilor de licență care desfășoară activități de producere, distribuție și furnizare a energiei termice și producere a energiei electrice prin cogenerare.\n\nPrincipalul motiv care a stat la baza actualizării tarifului pentru energia termică constă în reflectarea integrală în structura tarifelor aprobate a prețului reglement de procurare a gazelor naturale, astfel această componentă s-a majorat de la 18 345 lei/1000m3 la 24 915 lei/1000m3 sau cu 36% .\n\nÎn acest context, au fost aprobate următoarele tarife pentru energia termică livrată în cadrul sistemelor centralizate de alimentare cu energie termică (fără TVA):\n• S.A. „CET Nord” – tariful pentru energia termică livrată consumatorilor în valoare de 3 905 lei/Gcal, cu 853 lei mai mare (+28%) decât tariful în vigoare.\n• S.A. „Comgaz-Plus” – tariful pentru energia termică livrată consumatorilor în valoare de 4 806 lei/Gcal, cu 1 040 lei mai mare (+28%) decât tariful în vigoare.\n• Î.M a „Rețelelor și Centralelor Termice Comrat” – tariful pentru energia termică livrată consumatorilor în valoare de 4 355 lei /Gcal, cu 1 013 lei mai mare (+30%) decât tariful în vigoare.\n• S.A. „Apă-Canal Chişinău” – tariful pentru energia termică livrată consumatorilor în valoare de 4 271 lei /Gcal, cu 1 137 lei mai mare (+36%) decât tariful în vigoare.\n• Î.M. „Servicii Comunale Glodeni” – tariful pentru energia termică livrată consumatorilor în valoare de 4 208 lei /Gcal, cu 978 lei mai mare (+30%) decât tariful în vigoare.\n• Î.M. „Antermo” – tariful pentru energia termică livrată consumatorilor în valoare de 4 208 lei/Gcal, cu 1 021 lei mai mare (+32%) decât tariful în vigoare.\n• Î.M. „Servicii Comunal-Locative” Orhei – tariful pentru energia termică livrată consumatorilor în valoare de 4 445 lei /Gcal, cu 933 lei mai mare (+27%) decât tariful în vigoare. \n\n\n\nNoile prețuri și tarife vor intra în vigoare la data publicării în Monitorul Oficial.\n\nSuplimentar, informăm consumatorii casnici de energie termică centralizată, că odată cu intrarea în vigoare a Hotărârii Guvernului nr. 814 din 23.11.2022 cu privire la aprobarea volumului compensat și a prețurilor/tarifelor pentru consumatorii casnici în funcție de categoria de vulnerabilitate energetică pentru perioada noiembrie 2022-martie 2023, volumul maxim compensat este de 1,3 Gcal/lună.\n\nAstfel, prețul compensat pentru consumatorii casnici care sunt racordați la energia termică centralizată conform categoriei de vulnerabilitate energetică va fi după cum urmează:",
    "metadata": {
      "original_file": "Radio_Orhei_0450.html"
    }
  },
  {
    "title": "13 localități din raionul Orhei rămân fără curent electric",
    "content": "Potrivit datelor distribuitorului de curent electric în zona Centru a republicii, Premier Energy în această dimineață în raionul Orhei rămâneau fără de lumină 13 localități. \n\n Totodată mai multe zone din municipiul Orhei, la fel rămân pentru a doua zi fără de curent electric. \n\n Sute de case individuale și edificii publice au fost afectate în raionul Orhei în urma intemperiei care s-a abătut asupra raionului în seara zilei de 11 iunie.",
    "metadata": {
      "original_file": "Radio_Orhei_0145.html"
    }
  },
  {
    "title": "Cca 80 ha de vegetație au fost cuprinse de flăcări săptămâna trecută în cele 4 raioane deservite de DSE Orhei",
    "content": "Numărul incendiilor de vegetație este în creștere pe parcursul săptămânii precedente, astfel în cele patru raioane s-au produs 35 incendii de vegetație, pe o suprafață totală de cca 80 ha. Nici incendiile de gunoiște nu au lipsit, fiind lichidate de către pompieri 7 focare de agest gen, anunță un comunicat al Direcției Situații Excepționale Orhei.\n\nÎn prima zi de săptămână la data de 07 august curent, salvatorii din Rezina au tractat la mal o barcă care plutea pe râul Nistru, în interiorul căreia se afla cadavrul unui bărbat.\n\nLa 13 august, ora 00:28, pompierii din Șoldănești au fost alertați precum că în s. Șipca s-a incendiat o motocicletă. O altă motocicletă a luat foc în urma unui accident produs pe traseul Orhei-Pelivan, în dimineața aceleiași zi. Pentru lichidarea incendiului şi a consecințelor în urma accidentului, au intervenit pompierii și salvatorii din Orhei.\n\nDe ajutorul salvatorilor au avut necesitatea medicii de la SAMU Orhei, în dimineața zilei de 13 august 2023, la extragerea unei persoane, care s-ar presupune că e decedată, dintr-o zonă greu accesibilă de pe malul r. Râuţ în regiunea or. Orhei. Cauza decesului urmează a fi stabilită.\n\nTotodată angajații serviciilor de prevenții din Orhei, Telenești, Rezina și Șoldănești desfășoară măsuri de prevenire prin localitățile raioanele, unde le sunt reamintite cetățenilor regulile de apărare împotriva incendiilor. Pompierii recomandă să nu lăsați focul deschis nesupravegheat; să nu dați foc la gunoi și vegetație uscată; să nu lăsaţi la îndemâna copiilor surse de foc; înainte de a arunca mucul de țigară asiguraţi-vă că acesta este stinsă; la plecare de acasă deconectați toate sursele energetice și aragazul etc.\n\nDSE mun. Orhei reamintește că respectarea normelor antiincendiare poate reduce situații de risc.",
    "metadata": {
      "original_file": "Radio_Orhei_0352.html"
    }
  },
  {
    "title": "La Orhei o consilieră din partidul afiliat lui Shor a renunțat la mandat",
    "content": "Consiliera Adelina Globa care a ajuns în Consiliul Municipal Orhei pe lista Partidului Forța Alternativă de Salvare a Moldovei, afiliat lui Ilan Shor a renunțat la mandat. \n\n La sfârșitul săptămânii trecute Comisia Electorală Centrală a aproobat o hotărâre prin care a recepționat cererea de demisie a consilierului Globa Adelina aleasă pe lista Partidului Politic Forţa de Alternativă şi de Salvare a Moldovei în Consiliul municipal Orhei, precum și documentele necesare atribuirii mandatului de consilier următorului candidat supleant.\n\nConform documentelor electorale pe care le deține Comisia Electorală Centrală, mandatul de consilier în Consiliul municipal Orhei îi revine candidatului supleant Jdanova Evdochia de pe lista Partidului Politic Forţa de Alternativă şi de Salvare a Moldovei. \n\n Potrivit hotărârii consilierul Jdanova Evdochia a fost preavizată asupra obligației de a respecta termenul de 30 de zile pentru înlăturarea stării de incompatibilitate în cazul apariției acesteia.",
    "metadata": {
      "original_file": "Radio_Orhei_0217.html"
    }
  },
  {
    "title": "ONG-ul rusesc cu care autoritățile din Orhei au încheiat un acord de cooperare a fost introdus pe lista sancțiunilor SUA",
    "content": "Departamentul trezoreriei SUA a anunțat ieri că a introdus sancțiuni contra ANO ”Evrazia” din Rusia, cu care autoritățile din Orhei au încheiat un acord de cooperare în vara acestui an. Organizația Evrazia este acuzată că, în colaborare cu oligarhul fugar Ilan Șor, a introdus bani în mod ilegal în Moldova pentru a cumpăra voturi.„Sub pretextul „asistenței umanitare”, ANO EVRAZIA a orchestrat (…) o campanie de cumpărare de voturi menită să sprijine în mod ilicit candidații pro-Kremlin și să submineze astfel democrația din Moldova”. se spune în comunicat. \n\n ONG-ul „Evrazia” este fondat de Nelli Parutenco, fostă contabilă la Primăria orașului Orhei în mandatul de primar al lui Șor, care a deținut și mandatul de consilier municipal și raional în perioada 2019-2023 \n\n Parutenco a fugit la Moscova în 2022, pentru a se ascunde de o anchetă despre presupusa finanțare ilegală a fostului Partid Șor, Parutenco este directoarea, din acte, a organizației neguvernamentale. \n\n Sancțiunile constau în înghețarea eventualelor averi ale sancționaților în SUA și sancționarea entităților și persoanelor care fac vreo afacere cu ei",
    "metadata": {
      "original_file": "Radio_Orhei_0094.html"
    }
  },
  {
    "title": "Site-ul Orhei TV – printre paginile web blocate de autorități",
    "content": "Serviciul de Informații și Securitate a anunțat azi că blochează 31 de site-uri, completatând lista surselor cu conținut online care alterează, în condiţiile stării de urgenţă, aprobate prin Hotărârea Parlamentului nr. 41/2022, conţinutul informaţiilor difuzate în spaţiul public în stare să genereze tensiuni ori conflicte sociale provenite de la autorităţile publice din statul aflat în conflict militar şi recunoscut drept stat agresor sau provenite de la persoanele fizice sau juridice incluse în listele de sancţiuni internaţionale ale Uniunii Europene, Statelor Unite ale Americii, Regatului Unit al Marii Britanii şi Irlandei de Nord, Canadei şi Norvegiei, pentru acţiuni ce au urmărit destabilizarea ordinii constituţionale din Republica Moldova sau pentru implicarea în acţiuni ce atentează la statalitatea şi integritatea teritorială a statului.\n\n\n\n Au fost blocate 21 de site-uri din Federația Rusă și 10 din Republica Moldova, printre utlimele regăsindu-se site-ul orheitv.md. Acesta aparținea televiziunii Orhei TV, care a renunțat să își mai prelungească licența, după ce a expirat în perioada cât era suspendată. Ultimele informații pe site-ul orheitv.md erau plasate cu data de 13 aprilie 2023.\n\n\n\n Tot azi, potrivit Europa Liberă la propunerea Serviciului de Informații și Securitate (SIS) Comisia pentru Situații Excepționale (CSE) a suspendat licențele de emisie a șase posturi TV, pe motiv că, prin intermediul acestora, Federația Rusă ar încerca să influențeze alegerile locale din R. Moldova. Potrivit directorului SIS, activitatea acestor posturi „reprezintă un pericol la adresa securității informaționale”, pentru că „promovează constant narative manipulatoare”, lansează „campanii de dezinformare” în interesul persoanelor incluse în listele de sancțiuni internaționale și promovează „narative geopolitice” în interesul Rusiei pentru a destabiliza situația din R. Moldova. Pe de altă parte trei organizații media (Centrul pentru Jurnalism Independent, Asociația Presei Electronice și Centrul „Acces-Info”) și-au exprimat deja îngrijorarea în legătură cu faptul că licențele unor posturi de televiziune sunt, din nou, suspendate în lipsa unor explicații extinse. ONG-urile respective cer autorităților să comunice argumentele și probele ce au stat la baza deciziei CSE.",
    "metadata": {
      "original_file": "Radio_Orhei_0305.html"
    }
  },
  {
    "title": "Aleșii poporului din Consiliul Raional Orhei și-au mărit indemnizația de 1000 de ori",
    "content": "Consilierii raionali și-au mărit indemnizația pentru participarea la ședințele comisiilor de specialitate și la ședințele Consiliului Raional Orhei. Decizia, aprobată de aleșii poporului în ședința din 19 ianuarie, a fost publicată în Registrul de stat al actelor locale . Potrivit documentului pentru participarea la ședința comisiei consultative și ședința Consiliului Raional Orhei, un consilier va primi o îndemnizație de 1000 lei, iar în cazul participării doar la ședința CR Orhei o îndemnizație de 500 lei. \n\n Cuantumul noii îndemnizații este de 1000 de ori, respectiv 500 de ori mai mare decât cel introdus după alegerile locale din 2019. Atunci, majoritatea dominată de consilierii Partidului ȘOR a stabilit mărimea îndemnizației la 1 leu per ședință.",
    "metadata": {
      "original_file": "Radio_Orhei_0240.html"
    }
  },
  {
    "title": "Primăria Orhei nu oferă raportul de monitorizare a achizițiilor pentru anul trecut",
    "content": "La o lună și jumătate de când a fost adresată o solicitare, Primăria Orhei așa și nu a oferit raportul de monitorizare a achizițiilor pentru anul 2023. Solicitarea a fost adresată prin intermediul portalului vreauinfo.md, portal prin intermediul cărui orice cetățean poate solicita informații de interes public de la instituțiile statului. \n\n Cererea a fost expediată pe data de 19 martie și conform noii Legi privind accesul la informații publice un răspuns trebuia să fie oferit în maxim 10 zile. Fără de răspuns a rămas și o cerere de revizuire internă a îngrădirii accesului la informație. \n\n Raportul de monitorizare a achizițiilor publice pentru anul 2023 lipsește și de pe site-ul Primăriei Orhei, deși Regulamentul cu privire la activitatea grupului de lucru în domeniul achizițiilor publice prevede că \n\n grupul de lucru asigură monitorizarea executării contractelor de achiziție publică, întocmind rapoarte în acest sens semestrial și anual. Rapoartele sunt plasate pe pagina web oficială a autorității contractante. \n\n După alegerile locale de anul trecut, într-o conferință din luna decembrie autoritățile locale au promis transparență.",
    "metadata": {
      "original_file": "Radio_Orhei_0169.html"
    }
  },
  {
    "title": "A fost destructurat un grup infracțional compus din originari din raionul Orhei",
    "content": "Polițiștii și procurorii au destructurat activitatea ilicită a unui grup infracțional, specializat în comercializarea drogurilor de tip marijuana.\n\nSuspecții, patru bărbați cu vârste cuprinse între 20 și 49 de ani, originari din raionul Orhei, erau specializați în cultivarea plantelor de canabis, prelucrarea acestora și comercializarea marijuanei obținute.\n\nUn gram de marijuană era vândut de la 200 la 300 de lei.\n\nÎn rezultatul perchezițiilor efectuate la domiciliile suspecților precum și în ascunzișurile improvizate, polițiștii au depistat și ridicat aproape 2 kg jumătate de marijuana, plante de cânepă, cântare electronice la scara mică, telefoane mobile folosite în activitatea infracțională, precum și aparate confecționate artizanal utilizate la consumul drogurilor.\n\nValoarea substanțelor narcotice sechestrate se ridică la 600 000 de lei.\n\nLa solicitarea procurorilor din Judecătoria Chișinău, sediul Ciocana, a fost dispusă plasarea unui figurant în arest preventiv pentru un termen de 30 de zile, iar alți trei bănuiți sunt cercetați în stare de libertate.\n\nConform legii penale, pentru faptele comise, suspecții riscă închisoare de la 7 la 15 ani pentru „circulația ilegală a drogurilor, etnobotanicelor sau analogilor acestora în scop de înstrăinare”.\n\nAcțiunile au fost desfășurate de ofițerii Direcției antidrog ai Inspectoratului național de investigații, cei de urmărire penală ai Inspectoratului de poliție Ciocana, sub conducerea Procuraturii municipiului Chișinău, Oficiul Ciocana. \n\n \n\n sursa: politia.md",
    "metadata": {
      "original_file": "Radio_Orhei_0493.html"
    }
  },
  {
    "title": "Ce avere declară ”reprezentanta lui Ilan Șor și a Partidului ȘOR la Orhei”",
    "content": "Viceprimarea municipiului Orhei responsabilă de domeniul construcțiilor, Cristina Cojocari anul trecut a primit un salariu de peste 160 mii lei. Potrviti declarației de avere și interese , soțul acesteia a avut un salariu de 27 mii lei de la SRL Realist Estate Agency și peste 387 mii lei de la o altă agenție de imobiliare – Genial Way Business SRL.\n\n\n\n Familia viceprimarei de Orhei are în proprietate două terenuri intravilane cu valoarea cumulată de cca 200 mii lei și un teren agricol cu valoarea de peste 13 mii lei. Din anul 2015 în proprietatea familiei Cojocari se află o casă de locuit cu suprafața de 106 m 2 , cu valoarea de aproape 160 mii lei, valoarea de piață nefiind indicată. Parcul auto al familiei viceprimarei cuprinde un Lincoln MKZ procurat anul trecut, cu valoarea de 120 mii lei, un vehicol motorizat Yamaha procurat la fel în 2023 cu valoarea de 50 mii lei și automobil Wolkswagen Jetta procurat în 2022 cu valoarea de doar 10 mii lei.\n\nSoțul viceprimarei, Nicolae Cojocari are contractat un credit de 150 mii lei de lei de la o bancă comercială, care trebuie întors până în 2025.\n\n\n\n Cristina Cojocari declară că este Membrul Consiliului de Administrare al Întreprinderii Municipale Complexul Sportiv Raional Orhei.\n\n\n\n Anul trectut, la inaugurarea sărbătorilor de iarnă, Cristina Cojocari a fost prezentată într-o postare din 23 decembrie, pe pagina de facebook a Primăriei Orhei drept reprezentanta lui Ilan Șor și a Partidului ȘOR la Orhei.\n\n\n\n Pe de altă parte din informațiile disponibile în internet Cristina Cojocari mai este membră a Instituției Private ”Institutul de Resurse și Analize Juridice”, condusă de Ilie Nevmerjițchi, care a ocupat postul de jurist al Primăriei Orhei în perioada 2018. Acolo ea este colegă cu o altă membră a fostului Partid ȘOR – Sevtlana Sochircă, fostă primăriță de Susleni",
    "metadata": {
      "original_file": "Radio_Orhei_0186.html"
    }
  },
  {
    "title": "Aplicații tactice la Orhei. Salvatorii au evacuat 8 persoane",
    "content": "Un exercițiu tactic de simulare a unui incendiu s-a desfășurat de către pompierii din Orhei la data de 13 octombrie 2023 anunță un comunicat al Direcției Situații Excepționale Orhei. Activitatea a avut loc la Colegiul Pedagogic” Vasile Lupu” din Orhei, unde conform scenariului, în blocul de studii a instituției s-ar fi produs un incendiu, iar în zona de risc ar fi rămase blocate 8 persoane. Astfel, printr-un apel la 112, la locul indicat au fost solicitate forțele de urgență: pompierii, medicii și poliția. Pentru lichidarea presupusului incendiu, au fost antrenate două autospeciale cu implicarea a 10 angajați din cadrul DSE mun. Orhei. Salvatorii au evacuat 8 persoane, două din ele ar fi fost traumatizate și predate pentru îngrijiri medicale. Astfel de exerciții tactice de simulare a situațiilor de urgență au ca scop formarea deprinderilor și aptitudinilor profesionale ale pompierilor și salvatorilor, dar şi instruirea cetățenilor cu regulile de comportament în caz de incendiu. La finele exercițiului, celor 250 de elevi şi profesori, angajaţii serviciului prevenție al DSE mun. Orhei, le-au reamintit normele antiincendiare și au fost instruiți cu modul de utilizare a mijloacelor primare de stingere a focarelor.\n\nPe parcursul săptămânii precedente în cele patru raioane Orhei, Telenești, Rezina și Șoldănești au persistat incendiile de vegetație și gunoiște. Astfel pompierii au lichidat cca 4 incendii pe zi.\n\nLa data de 10 octombrie într-o gospodărie din s. Văsieni, Telenești s-ar fi produs un incendiu. Aici pompierii au stins focul care a izbucnit într-un șopron.\n\nÎn după amiaza zilei de 13 octombrie, salvatorii din Orhei au extras un câine dintr-o fântână de canalizare.\n\nLa Şoldăneşti s-a incendiat un automobil de model Mercedes Vito. Pompierii au lichidat incendiul care cuprinsese autoturismul.\n\nDSE mun. Orhei reiterează că odată cu răcirea vremii, fiecare cetățean va pune în funcțiune sursele de încălzire, care trebuie anterior verificată starea tehnică ale acestora. Doar astfel putem evita producerea situațiilor excepționale.",
    "metadata": {
      "original_file": "Radio_Orhei_0313.html"
    }
  },
  {
    "title": "PDCM, partidile afiliate lui Shor și fracțiunea comuniștilor și socialiștilor au bătut palma pentru a alege președintele raionului Orhei",
    "content": "Astăzi s-a desfășurat ședința Consiliului Raional Orhei în care a fost ales președintele raionului. La ședință au fost prezenți toți cei 35 de aleși locali. În debutul întrunirii consilierul socialist Vasile Albu a anunțat că el și colegul său de partid Mihail Paciu, părăsesc fracțiunea „Orheienii” și formează o fracțiune cu consilierul comunist Veaceslav Căpățină. \n\n Ulterior, în cadrul ședinței din partea Partidului Forța Alternativă și de Salvare a Moldovei a fost citită o propunere prin care consilierii PDCM, FASM, Renaștere, PSRM și PCRM îl înaintează pentru funcția de președinte al raionului Orhei pe consilierul PDCM, Vasile Adașan. Candidatura acestuia, a fost susținută de 18 consilieri, inclusiv prin votul lui însuși Adașan. Acesta a anunțat că își va suspenda calitatea de membru în PDCM \n\n În ședință a fost stabilită și componența nominală a comisiilor de specialitate a raionului. \n\n Ședința de azi are loc după câteva tentative nereușite de întrunire în ședință a Consiliului Raional Orhei, pe motivul absenței consilierilor ce reprezintă partidele care au coalizat azi, pentru alegerea președintelui raionului.",
    "metadata": {
      "original_file": "Radio_Orhei_0256.html"
    }
  },
  {
    "title": "Diferențe de milioane de lei între ANRE și Apă Canal-Orhei la Proiectul de separare a cheltuielilor de bază pentru anul 2019",
    "content": "Pe site-ul Agenției Naționale pentru Reglementare în Energetică a fost expus spre consultări publice proiectul de separare a cheltuielilor de bază pentru anul 2019 ale SA „Regia Apă Canal-Orhei” necesare pentru furnizarea/prestarea serviciului public de alimentare cu apă potabilă , serviciului privind producerea și transportarea apei în vederea redistribuirii și serviciului public de canalizare și de epurare a apelor uzate. Documentul care va fi aprobat 3 ani mai târziu decât perioada la care face referință conține diferențe de milioane de lei între ceea ce acceptă ANRE spre a fi incluse drept cheltuieli, față de propunerile Apă Canal-Orhei. \n\n Astfel în total SA Regia Apă Canal-Orhei solicită să fie incluse în cheltuieli o sumă de peste 22 milioane lei, dar ANRE este gata să accepte drept cheltuieli doar suma de 16,6 milioane lei. Cea mai mare diferență între cheltuielile solicitate și cele acceptate se înregistrează la capitolul ”cheltuieli de personal”, dacă Apă Canal-Orhei solicită a fi luate în calcul cheltuieli de 18,4 milioane lei, atunci ANRE este gata să accepte cca 14,5 milioane lei.",
    "metadata": {
      "original_file": "Radio_Orhei_0485.html"
    }
  },
  {
    "title": "Trei locuințe, îndemnizație pentru chiria spațiului locativ și o datorie de câteva mii de euro. Ce avere declară deputata din Orhei, Mariana Cușnir",
    "content": "Anul trecut familia deputatei Mariana Cușnir a primit sub formă de salariu aproape o jumătate de milion de lei. Soțul deputatei a incasat de la Orhei-Gaz un salariu anual de aproape 220 mii lei, iar Mariana Cușnir în funcția de aleasă a poporului s-a ales cu un salariu anual de aproape 252 mii lei. \n\n Potrivit declarației de avere și interese mai mult decât salariul au cântărit îndemnizațiile primite de deputată, care însumat depășesc 316 mii lei. \n\n \n\n Îndemnizație pentru cheltuieli legate de asistență/consultanță juridică – 156 mii lei \n\n Îndemnizație pentru chiria spațiului locativ – peste 57 mii lei \n\n Îndemnizație pentru transport – aproape 84 mii lei \n\n Îndemnizație pentru cheltuieli de tratament – 19,5 mii lei \n\n Diurne/deplasări de serviciu – 15 mii \n\n \n\n Familia deputatei a mai primit anul trecut venituri din locațiune și bani de la statul Român pentru creșterea copiilor \n\n \n\n Arenda-locațiune – Virim-Impex SRL – 114,5 mii lei \n\n Locațiune – SA Marculești Combi – 28 mii lei \n\n Îndemnizație copii din România – aproape 4600 RONI sau peste 18 mii lei moldovenești \n\n \n\n Ca și anul trectu familia Cușnir declară că deține 4 terenuri intravilane, cu o valoare totală de cca 180 mii lei. \n\n Neschimbate au rămas declarațiile privind bunurile imobile în țară și peste hotare, fiind vorba de două spații comerciale, două case primite prin donație în 2019, un apartament primit în donație în 2019 și un garaj cumpărat în 2001. \n\n \n\n \n\n Familia Cușnir are un parc auto constituit din trei vehicule. În anul 2007, Mariana Cușnir a procurat un Daewoo Matiz care valorează 5000 euro, iar soțul acesteia a procurat în 2014 un Volvo XC care valorează 15 mii euro.În 2022 a fost procurat un autorism Volvo S60 la pețul de 300 mii lei. \n\n \n\n În conturi familia deputatei deține aproape 135,5 mii lei, 11,7 mii euro și 9600 RONI. \n\n \n\n Familia Cușnir declară și o datorie de 4000 euro contractată în 2022 de la Elena Semionova, care trebuie întoarsă până în 2025.",
    "metadata": {
      "original_file": "Radio_Orhei_0190.html"
    }
  },
  {
    "title": "Săptămâna trecută angajații DSE Orhei au extras o femeie din fântână la Cinișeuți și au intervenit în peste 60 situații de urgență",
    "content": "În 65 de situații de urgență au intervenit pompierii şi salvatorii celor patru unități ale DSE mun. Orhei pe parcursul săptămânii trecute, anunță un comunicat al Direcției Situații Excepționale Orhei.\n\nAstfel, în prima zi de săptămână pompierii din Orhei au intervenit la lichidarea a șapte focare de vegetație. La Rezina și Șoldănești s-au produs câte două incendii de acest gen, iar pompierii din Telenești la trei. În aceeași zi, la Orhei și Telenești au fost depistate muniții, care ar fi din perioada celui de al doilea Război Mondial.\n\nLa 15 august curent la Rezina, în s. Cinișăuți salvatorii au extras dintr-o fântână cu apă, de la o adâncime de 10 m, o femeie, care căzuse în circumstanțe necunoscute. Victima a fost preluată de către medici.\n\nÎn dimineața zilei de 16 august în s. Peresecina s-a incendiat un autoturism de model Ford Tranzit. Pompierii au intervenit operativ, victime nu au fost înregistrate. La ora 21:35 pompierii din Telenești au fost informați că la Brînzenii Noi s-a produs un incendiu într-o gospodărie. La fața locului s-a constat că focarul s-ar afla în bucătăria de vară. Focul nu s-a extins asupra altor construcții. La Tabăra, Orhei un locatar a apelat la ajutorul salvatorilor pentru a înlătura un roi de viespe din gospodăria acestuia.\n\nLa 17 august, orele 03:04 în USP Orhei a parvenit un apel telefonic de la 112, precum că în s. Mâna, Orhei arde un depozit dintr-o gospodărie. La sosire pompierii au depistat că focul cuprinsese încăperea unde se aflau animale domestice. Incendiul a ucis doi porci și 10 iepuri. Pe parcursul aceleiași, zi pompierii din Orhei, Rezina, Șoldănești și Telenești au intervenit la lichidarea focarelor de vegetație.\n\nLa data de 18 august în cele patru raioane s-au produs 7 incendii de vegetație și gunoi. Însă pompierii de la Orhei și Rezina au intervenit la câte un incendiu la automobile. Astfel la Orhei a fost stins focul la un automobil de model BMW, iar la Rezina a ars automobil de model Ford Tranzit. În ambele cazuri autoturismele s-au incendiat de la defecţiuni tehnice ale mijlocului de transport.\n\nȘi la Teleneşti la data de 20 august, pompierii au luptat cu focul care cuprinsese un automobil de model Audi 100, în localitatea Căzănești, tot aici au ars 100 baloți de paie și un hectar de vegetație. Mai spre miezul nopții, la Sărăţeni, Telenești s-a aprins rumegușul de lemn dintr-un camion. Pompierii au lichidat focul și nu i-a permis să se răspândească.\n\nLa Rezina, în amiaza zilei de 20 august, un șarpe a intrat în bucătăria unei case. Proprietarul a solicitat ajutorul salvatorilor pentru extragerea șarpelui.\n\nDuminică au continuat incendiile de vegetație, dar la finele zilei salvatorii din Orhei au extras dintr-o fântână de canalizare o bovină. Apelul la 112 a parvenit la orele 20:02\n\nDacă sunteți martori sau victime a unei situații de urgență apelați al 112.",
    "metadata": {
      "original_file": "Radio_Orhei_0344.html"
    }
  },
  {
    "title": "Intervievații lui Venedictov: la Chișinău – ministrul Popșoi, la Moscova – condamnatul Shor",
    "content": "În această săptămână, la distanța de două zile, jurnalistul rus Alexei Venedictov a difuzat interviurile pe care le-a făcut cu ministrul de externe al R.Moldova, Mihai Popșoi, și cu condamnatul la 15 ani de pușcărie, Ilan Shor. La momentul publicării articolului de față, interviul cu Popșoi avea peste 66 de mii de vizionări, iar cel cu Shor – se apropia de 34 de mii de vizionări.\n\nLa începutul săptămânii, în timp ce se afla în R.Moldova, Venedictov a stat de vorbă cu șeful externelor de la Chișinău, Mihai Popșoi. Interviul a fost difuzat, pe 13 martie, pe canalul de YouTube al RTVI din F.Rusă, unde jurnalistul realizează emisiunea “Если наступит завтра ”( ”Dacă va fi mâine ).\n\nScurta descriere a conținutului, de sub videoul interviului, anunță: ”Armata rusă în Moldova, curajul lui Zelenski, refugiații, gaze, vin/Venedictov și șeful MAE al Moldovei”\n\nLa sfârșitul săptămânii, pe 16 martie, jurnalistul l-a primit în studioul numitei instituții media din Moscova pe operatorul central al ”furtului miliardului”, Ilan Shor, cu care a stat de vorbă în direct, pe același canal.\n\nAlexei Venedictov a explicat prezența lui Ilan Shor în studio prin interesul pe care i l-a trezit ministrul Mihai Popșoi, care, în timpul interviului, a rostit de patru ori ”oligarh fugar”:\n\nÎ ntre cele două interviuri, Venedictov însuși a ajuns pe post de intervievat. În timpul șederii la Chișinău, el a fost invitatul lui Anatoli Golea, realizatorul emisiunii „Новая неделя” ( ”Novaya Nedelya” ) de la TV8. Până la acel moment, după cum confirmase oaspetele emisiunii, el s-a întâlnit și cu Petru Lucinschi, ex-președinte al R.Moldova, fost ambasador al R.Moldova în F.Rusă , care anterior, tot la Moscova, a deținut funcții de vârf în CC al PCUS și a lucrat la Academia de Științe a Rusiei.\n\nAcum patru ani, într -un interviu pe care l-a acordat unui post TV din Chișinău, Petru Lucinschi explica cum, fiind influențat de Shor, a ajuns acționar la Unibank – una din băncile din circuitul fraudei bancare – și spunea că îl cunoaște pe Ilan Shor încă de când acesta era mic copil: „ Am fost șocat. De mic copil a intrat în familie, mă cunoșteam cu tatăl lui. Acest băiat, nici nu știi cum să îl numești…”\n\nAlexei Venedictov a fost mai bine de 20 de ani redactor-șef al «Эхо Москвы» (Echo Moskvî) , post de radio închis în 2022. De atunci, a deschis pe Youtube canalul «Живой гвоздь» ( ”Zhivoy gvozd” ) și colaborează cu RTVI.\n\nÎ n societatea pe acțiuni de tip închis «Эхо Москвы», conform datelor din anii 2011-2020, 66,6% aparțineau ”Gazpom-Media”, iar 33,02% – EM Holding Company din SUA. La momentul închiderii postului de radio, în 2022, potrivit ”RosBiznesConsalting», citată de Forbes.ru, ”Gazpom-Media” deținea 66% din «Эхо Москвы» SA, iar 34% aparțineau unor persoane fizice, inclusiv 14% lui Alexei Venedictov.\n\nÎn luna martie 2022, Ministerul Justiției al F.Ruse l-a inclus pe Alexei Venedictov în lista ”agenților străini”.",
    "metadata": {
      "original_file": "Radio_Orhei_0201.html"
    }
  },
  {
    "title": "Comunicat DSE Orhei: un câine a fost salvat săptămâna trecută la Orhei",
    "content": "În ultima săptămână de septembrie salvatorii și pompierii din Orhei, Rezina, Telenești și Șoldănești au intervenit zilnic la lichidarea focarelor de vegetație și gunoiște, numărul cărora e in descreștere, dar au avut și următoarele intervenții:\n\nLa data de 24 septembrie salvatorii din Orhei au efectuat lucrări de descarcerare a unui bărbat de 65 ani, rămas blocat în cabina autocamionului pe care îl conducea, după ce s-a inversat. Victima a fost extrasă cu succes și preluată de medici, fiind transportată la spitalul raional Orhei. În următoarea zi salvatorii USP Orhei a fost extras un câine dintr-o săpătură, pe un șantier de construcție din strada 1 Mai 13, iar spre seară de către salvatori a fost deblocată ușa unui apartament dintr-un bloc locativ din Orhei.\n\nUn automobil de model WV a luat foc în timp ce se deplasa pe centura orașului Orhei. Șoferul imediat a stopat și împreună cu alți participanți la trafic a incercat să lichideze focarul, înre timp a apelat la pompieri, dar incendiul a fost lichidat în câteva secunde de către populație. Pompierii sosiți la fața locului au constatat producerea unui scurtcircuit în secțiunea motorului. Cazul a avut loc la data de 26.09.2024. În același timp pompierii SSE Rezina au intervenit la lichidarea unui incendiu produs într-un șopron din s. Răpăuți.\n\nÎn amiaza zilei de 26 septembrie într-o combină agricolă în timpul recoltei pe un câmp din s. Căzănești, r-l Telenești, s-au aprins resturi vegetale din interior, pentru lichidarea incendiului au fost solicitați pompierii. Un caz similar a avut loc la data de 28 septembrie în s. Biești, r-l Orhei. În ambele situații au fost afectate elementele din material ușor inflamabil, caroseriile au ramas intacte.\n\nÎn s. Ciorna, r-l Rezina, într-o gospodărie s-a aprins acoperișul unui șopron. Aici pompierii au lichidat incendiul, fără ca acesta să se răspândească.\n\nDuminică, 30.09.2024, la ora 03:47 în preajma s. Zahareuca, r-l Telenești s-a produs un accident rutier soldat cu decesul șoferului și 3 persoane traumatizate. Aici a fost necesară intervenția salvatorilor din Telenești.\n\nAngajații DSE mun. Orhei și subdiviziunilor subordonate continuie desfășurarea măsurilor de prevenerie a intoxicațiilor în timpul procesul de fermentare a vinului.",
    "metadata": {
      "original_file": "Radio_Orhei_0082.html"
    }
  },
  {
    "title": "Comunicat DSE Orhei: numărul incendiilor este în creștere",
    "content": "Săptămâna trecută pe teritoriul celor patru raioane Orhei, Rezina, Telenești și Șoldănești s-au produs diverse situații de risc, iar pompierii și salvatorii au intervenit cu promptitudine și responsabilitate pentru lichidarea acestora.\n\nO familie s-a ales cu pagube materiale colosale în urma incendiului produs în locuința acesteia. Astfel în seara de 7 iulie 2024, într-o casă din s. Lalova, r-l Rezina, a izbucnit un foc, care a mistuit bunuri materiale pe o suprafață de 76m 2 .\n\nTotodată în cele patru raioane s-au produs următoarele situații de risc: în r. Orhei pe parcursul zilei de 05 iulie în localitățile Mălăiești și Neculăieuca pompierii au lichidat focare de gunoi extinse pe o suprafață de 50 și respectiv 4 ari.\n\nLa Telenești pompierii au intervenit la lichidarea incendiilor de vegetație în următoarele localități: s.Coropceni și s.Băneşti unde în totalitate a ars 1 ha de vegetație uscată. Numărul incendiilor de vegetație și gunoiște este în creștere, astfel pe parcursul săptămânii precedente în cele patru raioane Orhei, Telenești, Șoldănești și Rezina, pompierii au lichidat cca 16 focare. Acest număr demonstrează că cetățenii ignoră în continuare normele de apărare împotriva incendiilor.\n\nDeasemenea se atenționează asupra codului galben de caniculă instituit de SHS până la finele săptămânii curente temperatura maximă a aerului va atinge valori de + 38 0 C și mai mult.\n\nÎn acest context DSE mun. Orhei desfășoară măsuri de prevenire prin localitățile raioanele, unde le sunt reamintite cetățenilor regulile de apărare împotriva incendiilor. Pompierii recomandă să nu lăsați focul deschis nesupravegheat; să nu dați foc la gunoi și vegetație uscată; să nu lăsaţi la îndemâna copiilor surse de foc; înainte de a arunca mucul de țigară asigurați-vă că acesta este stinsă; la plecare de acasă deconectați toate sursele energetice și aragazul etc.\n\nDSE mun. Orhei reamintește că respectarea normelor antiincendiare poate salva vieți și bunurile materiale ale cetățenilor.",
    "metadata": {
      "original_file": "Radio_Orhei_0128.html"
    }
  },
  {
    "title": "Și CSJ spulberă pornirea de a deveni președinte al administratorul Radio Orhei FM",
    "content": "Curtea Supremă de Justiție a respins recursul depus de Avelin Tabarcea contra hotărârii Curții de Apel Chișinău, prin care s-a refuzat înregistrarea grupului de inițiativă pentru colectarea semnăturilor cu scopul înregistrării acestuia drept candidat independent. \n\n Completul de judecată al Curții Supreme de Justiție menționează în hotărârea sa, că recursul depus de Avelin Tabarcea, conține obiecții de fapt şi de drept similare celor expuse în cererea de chemare în judecată, care au fost analizate minuțios de către Curtea de Apel Chişinău, fiind apreciate în mod corespunzător. \n\n Curtea de Apel Chișinău a respins acțiunea lui Tabarcea, între altele menționând că acesta deținea calitatea de membru al Partidului ”Șansă”, deoarece la alegerile locale generale din 05 noiembrie 2023 Tabarcea Avelin a fost desemnat candidat pentru funcţia de consilier raional Briceni din partea Partidului Politic „Şansă”. Iar la în lista pentru alegerile locale din 05.11.2023, la rubrica „Apartenență politică”, în dreapta numelui lui Tabarcea Avelin este indicat – „Șansă”. \n\n Tabarcea a încercat să își înainteze candidatura în calitate de candidat independent la alegerile prezidențiale, dar CEC a respins înregistrarea grupului de inițiativă pentru colectarea semnăturilor în favoarea candidatului, deoarece nu întrunește condițiile de a fi candidat independent. \n\n Avelin Tabarcea este director al Centrului de Cultură „A. Suruceanu” din Orhei, administratorul Complexului Sportiv Raional Orhei, al SRL ”Media Forum”care gestionează Radio Orhei FM și al Asociației Obșești ” ORH-IDEE”, iar în perioada 2019-2023 a fost consilier raional și municipal la Orhei din partea Partidului Șor.",
    "metadata": {
      "original_file": "Radio_Orhei_0083.html"
    }
  },
  {
    "title": "Ortacii lui Shor au ignorat comemorarea victimelor deportărilor sovietice la Orhei",
    "content": "Autoritățile municipale din Orhei nu au dorit să comemoreze azi victimele deportărilor sovietice din 1949, printre care se numără și peste 3200 de orheieni. Nimeni din conducerea sau angajații Primăriei Orhei nu au fost prezenți astăzi la monumentul ridicat în anul 2009 în memoria victimelor deportărilor sovietice. Dintr-o postare pe facebook rezultă la evenimentul de comemorare au participat doar reprezentanții Consiliului Raional Orhei. \n\n Astăzi se împlinesc 75 de ani de la cel de-al doilea val al deportărilor organizat de autoritățile sovietice pe teritoriul Republicii Moldova, atunci RSSM. \n\n În noaptea de 5 spre 6 iulie sovieticii au ridicat de la baştină cel puţin peste 35 de mii de oameni. \n\n Din părțile Orheiului în anul 1949 au fost deportați peste 3,2 mii de persoane dintre care peste 1,4 mii copii.",
    "metadata": {
      "original_file": "Radio_Orhei_0129.html"
    }
  },
  {
    "title": "Aș fi bucuros dacă doamna Drăgălin ar fi un model și-n lupta împotriva corupției/Dinu Plângău",
    "content": "Defilarea în calitate de model a șefei Procuraturii Anticorupție, Veronica Dragalin, pe peronul Gării din Chișinău, s-a lăsat nu doar cu comentarii laudative, ci și cu reacții caustice.\n\nFostul deputat, actualmente lider al Platformei DA, Dinu Plângău a scris pe Facebook o singură propoziție: „Aș fi bucuros dacă doamna Drăgălin ar fi un model și-n lupta împotriva corupției”.\n\nȘefa PA, Veronica Dragalin a publicat, duminică, pe pagina sa de Facebook poze de pe peronul Gării din Chișinău, unde ea a defilat, cu prilejul Zilelor Diasporei, într-o rochie în stil național. Publicația șefei PA este însoțită de o mul’ime de comentarii admirative, cum ar fi: „Bravo, succese! Așa trebuie să lucreze un procuror între oameni!”",
    "metadata": {
      "original_file": "Radio_Orhei_0345.html"
    }
  },
  {
    "title": "Comunicat DSE Orhei: săptămâna trecută în mai multe locuințe au izbucnit incendii",
    "content": "Săptămâna precedentă s-au îndesit solicitările cetățenilor pentru intervenirea pompierilor la lichidarea focarelor sau prevenirea incendiilor în sectorul locativ. Astfel, în perioada de 11-17 martie 2024, pompierii din Orhei, Rezina, Telenești, Șoldănești au intervenit la lichidarea incendiilor sau prevenirea acestora în opt gospodării. La data de 11 martie pompierii din Orhei au prevenit izbucnirea unui incendiu în podul unei casei din or. Orhei, prin demontarea canalului de evacuare a fumului, care s-a supraîncălzit. În noaptea de 11 spre 12 martie în s. Biești, r-l Orhei, în podul unei case a generat un incendiu în coșul de fum, ca urmare s-a aprins construcția acoperișului. Pompierii au acționat operativ, salvând construcția locuinței.\n\nÎn ziua de 12 martie la Pelivan, r-l Orhei pompierii au prevenit un incendiu în podul unei case, iar la Târşitei, r-l Telenești, focul generat într-o anexă la casă, a mistuit bunurile din interior. Un incendiu devastator s-a produs în s. Alcedar, r-l Șoldănești în dimineața zilei de 12 martie. Aici de flăcări a fost distrus în totalitate acoperișul și bunurile materiale din interiorul casei. Victime nu au fost înregistrate.\n\nȘi iarăși defecte ale coșului de fum a fost cauza izbucnirii unui focar în podul unei case din s. Piatra, r-l Orhei. Pompierii au demontat coșul de fum, astfel au prevenit un incendiu.\n\nLa Rezina salvatorii au evacuat dintr-o locuință unde s-ar fi emanat CO , un bărbat cu simptome de intoxicație. Cazul a avut loc la data de 11 martie, în s. Țareuca. Bărbatul de 73 ani și soția acestuia de 69 ani au fost internați în spitalul raional Rezina. Și de intervenția pompierilor din Rezina a avut nevoie o locuitoare din oraș, după ce în casa acesteia a generat un incendiu duminică, 18 martie 2024. La fața locului pompierii au constatat că focarul se află într-o odaie de 12 m 2 , care a fost lichidat, astfel fiind salvate bunurile din celelalte odăi.\n\nTotodată săptămâna trecută, pompierii și salvatorii din cele patru raioane Orhei, Rezina, Telenești și Șoldănești au avut următoarele misiuni: lichidarea incendiilor de vegetație, care s-au produs zilnic pe teritoriul fiecărui raion. La Orhei, în sectorul Nordic salvatorii au defrișat un copac căzut la pământ. Pompierii din Telenești le-au venit în ajutor colegilor din Călăraș la lichidarea unui incendiu, iar cei din Rezina în seara zilei de 15 martie au stins focul ce a cuprins un automobil de model Mercedes. La Telenești pompierii au lichidat consecințele unui accident rutier produs în s. Chiștelnița la data de 16 martie curent.\n\nPompierii și salvatorii îndeamnă în continuare cetățenii să respecte cu strictețe regulile de apărare împotriva incendiilor pentru a evita pierderi de vieți omenești și bunuri materiale.",
    "metadata": {
      "original_file": "Radio_Orhei_0200.html"
    }
  },
  {
    "title": "S-au terminat consilierii șoriști într-o localitate din raionul Orhei",
    "content": "Comisia Electorală Centrală a aprobat în utlimele săptămâni două hotărâri privind atribuirea unor mandate de consilier în consiliile comunale Piatra și Vatici. \n\n La Piatra au fost ridicate mandatele consilierilor Sandu Valeriu ales pe lista Partidului Politic „Șor” și Pojar Ana aleasă pe lista Blocului electoral „ACUM Platforma DA și PAS”, în legătură cu absența fără motive întemeiate de la trei ședințe consecutive ale consiliului. Astfel, au devenit vacante două mandate de consilier atribuite concurenților respectivi.\n\nÎntrucât lista candidaților Partidului Politic „Șor” s-a epuizat, a fost restabilit șirul descrescător în condițiile art. 144 alin. (9) din Codul electoral, iar după restabilirea acestuia, cea mai mare valoare numerică i-a revenit listei de candidați din partea Blocului electoral „ACUM Platforma DA și PAS”.\n\nCEC a atribuit mandatele de consilier în Consiliul comunal Piatra, raionul Orhei, candidaților supleanți Pasat Maria și Gulian Mihaela de pe lista Blocului electoral „ACUM Platforma DA și PAS” \n\n \n\n La adoptarea hotărârii privind atribuirea mandatelor, Comisia a reținut adeverințele primăriei Piatra prin care se confirmă faptul imposibilității identificării pe teritoriul localității a candidaților supleanți Loghin Ion, Andriţchi Ion și Andrițchi Dorina de pe lista Partidului Politic „Șor”, precum și declarația de refuz a candidatului supleant Gladun Nicolai de pe lista aceluiași partid. \n\n \n\n Ieri CEC a aprobat o hotărâre privind ridicarea mandatului consilierului Mocan Vera din partea Partidului Politic „Șor” în legătură cu absența nemotivată de la trei ședințe consecutive ale consiliului. Mandatul devenit vacant îi revine candidatului supleant Ciobanu Denis de pe lista Partidului Politic „Șor”. \n\n \n\n Noii consilieri au fost preavizați asupra obligației de a respecta termenul de 30 de zile pentru înlăturarea stării de incompatibilitate în cazul apariției acesteia.",
    "metadata": {
      "original_file": "Radio_Orhei_0484.html"
    }
  },
  {
    "title": "Ce avere declară președintele raionului Orhei",
    "content": "Anul trecut președintele raionului Orhei a fost preponderent șomer, acesta declarând un salariu de 3440 lei primiți drept retribuire pentru funcția în care a fost ales la sfârșitul anului 2023. Potrviti declarației de avere și interese Vasile Adașan a primit anul trecut o pensie de 156 mii lei în calitate de pensionar MAI și o îndemnizație pentru participarea în războiul de pe Nistru în sumă de 11250 lei. Tot anul trecut familia lui Vasile Adașan a primit remitențe în sumă de 6500 euro, adică cca 130 mii lei moldovenești și îndemnizație pentru copii din partea României în sumă de 6144 RONI sau cca 24 mii lei moldovenești. La capitolul venituri Vasile Adașan indică și un împrumut de 40 000 lei. \n\n Președintele raionului Orhei are în proprietate un teren intravilan cu suprafața de 3,6 ari, dobândit în 2011, valoarea căruia este de 115 mii lei și o casă de locuit cu suprafața de 240 m 2 și valoarea de piață de 868 miii lei, care a fost dobândită în 2011. \n\n Vasile Adașan are în proprietate două automobile. Un Hyundai Ix35, fabricat în 2012 și dobândit în 2019 cu prețul de 196 mii lei și o Toyota fabricată în 2017 și dobândită în 2022 cu o valoare de piață de 190 mii lei. \n\n Președintele raionului Orhei are și un credit în valoare de 800 mii lei pe care l-a contractat de la o bancă în 2019 și pe care trebuie să îl întoarcă până în 2034",
    "metadata": {
      "original_file": "Radio_Orhei_0191.html"
    }
  },
  {
    "title": "Consiliul Electoral mun.Orhei obligat să reexamineze cererea de înregistrare în calitate de concurent electoral a lui Pavel Verejanu",
    "content": "Curtea de Apel Chișinău a obligat Consiliul Electoral de Circumscripție Electorală mun.Orhei să reexamineze cererea privind înregistrarea lui Pavel Verejanu în calitate de candidat independent în funcția de Primar al mun. Orhei, raionul Orhei. \n\n Hotărârea a fost pronunțată pe 11 octombrie și a fost publicată integral sâmbătă 14 octombrie. Aceasta poate fi atacată la Curtea Supremă de Justiție, iar ședința la CSJ este programată pentru ziua de miercuri 18 octombrie. \n\n Pavel Verejanu, este reprezentant în instanță de avocatul Vadim Banaru, ultimul fiind el însuși candidat independent pentru alegerea primarului de Orhei. \n\n În hotărârea sa publicată pe site-ul Curții de Apel Chișinău , instanța subliniază că, hotărârea Consiliului electoral al circumscripției electorale mun. Orhei nr. 25/1 nr. 15 din 06 octombrie 2023, prin care s-a refuzat înregistrarea lui Pavel Verejanu, în calitate de candidat independent la funcția de primar al municipiului Orhei, raionul Orhei, fiind anulate listele de subscripție ale Consiliului electoral al Circumscripției electorale mun. Orhei nr. 25/1 pentru alegerile locale generale din 05.11.2023, nu este motivată. \n\n Instanță de judecată a reținut că, hotărârea nr. 15 din 06 octombrie 2023 emisă de Consiliul electoral al circumscripției electorale mun. Orhei nr. 25/1, contestată de către Pavel Verejanu, nu doar că, nu reflectă examinarea cererii depuse de către Pavel Verejanu, privind înregistrarea ultimului în calitate de concurent electoral la alegerile locale generale din 05 noiembrie 2023 la funcția de primar al mun. Orhei, r. Orhei, dar nici nu explică privarea de dreptul la audiere a destinatorului actului administrativ individual conform art. 94 din Codul administrativ, dreptul de a fi asistent de un reprezentat avocat în procedura administrativă, dreptul de a prezenta probe și de a participa la examinarea condițiilor privind emiterea hotărârii contestate.",
    "metadata": {
      "original_file": "Radio_Orhei_0312.html"
    }
  },
  {
    "title": "CSJ a respins un recurs al candidatului PAS în dosarul anulării alegerilor din Orhei",
    "content": "Curtea Supremă de Justiție a respins recursul candidatului PAS, Sergiu Stanciu prin care acesta cerea repunerea în termen a unei cereri de apel, în dosarul legat de anularea alegerilor diin Orhei. \n\n Potrvit deciziei CSJ, publicată pe site-ul instanței , o hotărâre motivată din 01 decembrie 2023 a Judecătoriei Orhei, sediul Central a fost notificată participaților la proces, inclusiv apelantului Sergiu Stanciu, prin intermediul poștei electronice la 01 decembrie 2023. Nefiind de acord cu hotărârea instanței de fond, la 06 decembrie 2023, Sergiu Stanciu, concurent electoral din partea Partidului Politic „Partidul Acțiune și Solidaritate”, a expediat cererea de apel prin intermediul poștei electronice, solicitând incluusiv repunerea în termenul de declarare a apelului.\n\n\n\n Sergiu Stanciu a solicitat repunerea în termen a apelului, invocând că depășirea termenului de contestare a hotărârii a avut loc din motive ce nu depind de voința sa, prezentând în acest sens nota de serviciu întocmită de către șeful secției IT, Departamentul infrastructură și patrimoniu Marcel Poiată, precum că la 04 decembrie 2023 la Complexul Arena Chișinău, unde recurentul activează au fost efectuate lucrări de mentenanță pe rețeaua de internet şi de la ora 16:30 până la 18:00 nu a fost conexiune la rețea, astfel că cererea de apel expediată de către el prin intermediul poștei electronice, nu a ajuns în adresa Judecătoriei Orhei, sediul Central.\n\n\n\n Pe de altă parte, completul CSJ a menționat că Sergiu Stanciu în susținerea solicitării cu privire la repunere în termen a apelului nu a prezentat probe incontestabile care ar confirma imposibilitatea îndeplinirii actului procedural în termen, aici având în vedere că termenul de contestare a hotărârii primei instanțe este de 3 zile, pe când recurentul a prezentat nota informativă, ce confirmă deconectarea internetului la 04 decembrie 2023, în perioada de la ora 16.30 până la ora 18.00, pe o perioadă de doar câteva ore. Prin urmare, Sergiu Stanciu, a avut termen real și suficient pentru a întreprinde toate măsurile necesare întru apărarea drepturilor și intereselor legitime, prin îndeplinirea obligațiunilor procedurale prevăzute de lege, fapt însă ignorat de acesta. În context, instanţa de recurs notează că, omiterea termenului legal de declarare a apelului nu poate fi imputată instanţei de judecată, dat fiind faptul că participanţii la proces sunt obligaţi să se folosească cu bună-credinţă de drepturile lor procedural.",
    "metadata": {
      "original_file": "Radio_Orhei_0257.html"
    }
  },
  {
    "title": "Publicitate politică pe site-ul Primăriei Orhei întreținut din bani publici",
    "content": "Blocul ”Victoria – Победа”, afiliat lui Ilan Shor, beneficiază de promovare pe resursele informatice ale Primăriei Orhei, care sunt întreținute din bani publici.\n\nAstăzi, o fotografie, care conține denumirea blocului politic pro-rus, și un text, în care se spune că manifestările prilejuite zilei de 9 mai la Orhei, vor fi organizate de acest bloc, au fost plasate pe site-ul Primăriei Orhei , anterior fiind distribuite pe pagina de facebook a instituției. \n\n Totodată, potrivit dispoziției de organizare a manifestărilor programate pentru ziua de mâine, o parte din evenimentele, meritul cărora se atribuie meritul blocului în cauză, fac parte din seria celor inițiate de Primăria Orhei, cum ar fi evoluția ansamblurilor locale. \n\n Nu este prima dată când site-ul primăriei Orhei și pagina de socializare a acesteia sunt utilizate pentru promovarea entităților politice afiliate lui Shor. Aceste acțiuni par a fi trecute cu vederea de către instituțiile abilitate ale statului.",
    "metadata": {
      "original_file": "Radio_Orhei_0168.html"
    }
  },
  {
    "title": "Cetățeanul de onoare al Orheiului, Ilan Șor este complice la acțiunile de subminare a statului de drept, în beneficiul Federației Ruse. Alături de Plahotniuc, care este cetățean de onoare al satului Zahoreni, Orhei i-au fost impuse sancțiuni de SUA",
    "content": "Oficiul pentru Controlul Activelor Străine (OFAC) al Trezoreriei americane a constatat că Ilan Șor, care este și el printre beneficiarii furtului miliardului, este complice la acțiunile de subminare a statului de drept, în beneficiul Federației Ruse. Șor, împreună cu alți oligarhi corupți și cu implicarea unor entități străine, întreprinde acțiuni de destabilizare a situației politice din Republica Moldova. Susținut de entitățile menționate, Șor a întreprins eforturi de subminare a procesului de obținere de către Republica Moldova a statutului de țară candidată la UE. \n\n Această informație se conține într-un comunicat al Președinției. Potrivit aceleiași surse SUA au desemnat 21 de persoane și entități implicate în acte de corupție, care au adus prejudicii grave Republicii Moldova și cetățenilor ei.Oficiul pentru Controlul Activelor Străine (OFAC) al Trezoreriei americane a constatat că Vlad Plahotniuc se face responsabil de corupție în proporții deosebit de mari. Acesta a fost inclus în lista de sancțiuni Global Magnitsky Act. Autoritățile americane au confirmat că Vlad Plahotniuc a capturat și corupt instituțiile judiciare și ale statului de drept din Republica Moldova. Plahotniuc a folosit banii din corupție și a influențat politicul pentru a elimina rivalii politici și pentru a-și subordona justiția din țară. Ca urmare a acestei decizii, toate proprietățile și activele în proprietatea persoanelor desemnate sunt blocate și trebuie raportate la OFAC. \n\n Ambasadorul SUA la Chișinău, Kent Logsdon, în cadrul unui briefing de presă, a anunțat că., pe bunurile lui Vladimir Plahotniuc și ale lui Ilan Șor, aflate pe teritoriul Statelor Unite ale Americii, vor fi puse sechestre, iar aceștia vor avea interdicția de intrare în SUA. „Departamentul Trezoreriei Statelor Unite a anunțat sancțiuni împotriva a doi oligarhi moldoveni Vladimir Plahotniuc și Ilan Șor și a mai multor entități și persoane asociate acestora pentru acțiuni legate de corupție sistemică și interferență în alegeri. Includerea în listă a persoanelor sancționate înseamnă că orice active din proprietatea lui Vladimir Plahotniuc și Ilan Șor, care se află în SUA, sunt blocate și trebuie raportate către Biroul de control ale activelor străine al Trezoreriei americane. Statele Unite ale Americii demonstrează încă o dată că vă sunt alături în combaterea corupției”, a spus ambasadorul. \n\n Ilan Șor a devenit cetățean de onoare al municipiului Orhei în noiembrie 2021, iar Vlad Plahotniuc – cetățean de onoare al satului Zahoreni, în decembrie 2017.",
    "metadata": {
      "original_file": "Radio_Orhei_0492.html"
    }
  },
  {
    "title": "”La rugămintea domnului Victor” la sediul Partidului Șor din Orhei ar fi fost transmise sume între 3 și 12 mii lei",
    "content": "Europa Liberă relatează detalii din procesul de judecată a deputatei Marina Tauber, fiind audiată o femeie, care în 2022 distribuia bani membrilor Partidului Șor, a fost audiată în procesul. \n\n Martora s-a prezentat în instanță ca iubita bărbatului care a făcut declarații în ședința precedentă, din 23 martie. Acesta povestise că, la rugămintea cumătrului său, pe nume Victor, distribuia câte 2-3 milioane de lei pentru organizarea protestelor antiguvernamentale din 2022. La rândul său, femeia susține că și ea a fost rugată de cumătrul iubitului să ajute la distribuirea banilor membrilor Partidului Șor. \n\n \n\n „Domnul Victor este o persoană bună. Este un ajutor al domnului Ilan [Șor]. Ei au învățat împreună. Au o prietenie de lungă durată”, afirmă martora. \n\n Odată, la rugămintea „domnului Victor”, femeia ar fi mers la sediul Partidului Șor din Orhei, unde ar fi împărțit sume între 3.000 și 12.000 de lei persoanelor care veneau la ea. \n\n \n\n mai multe pe europalibera.org",
    "metadata": {
      "original_file": "Radio_Orhei_0187.html"
    }
  },
  {
    "title": "Consultant CNAM și reporter Rossiya Segodnya. Detaliile neștiute din cariera lui Alexei Lungu",
    "content": "La începutul lunii octombrie, pentru prima dată în ai săi aproape 40 de ani, Alexei Lungu a depus declarația de avere și interese la Autoritatea Națională de Integritate (ANI). Declarația este pentru anul 2022 și reflectă un mic segment din viața lui Alexei Lungu, care, în luna septembrie 2023, s-a văzut viceprimar și, imediat, primar al municipiului Orhei, fie și interimar. Însă Lungu s-a menținut în fotoliul de primar doar o lună , când se înscrie în cursa electorală pentru Primăria Orhei.\n\nAlexei Lungu (d) în timpul unei discuții cu Ilan Șor (s), octombrie 2023//foto Șansa.md\n\nChipul lui Alexei Lungu se asocia, până adineaori, doar cu cel arătat, ani de zile, de pe ecranele televizoarelor, el fiind gazda talk-show-urilor din studiourile Publika TV, Prime TV, NTV Moldova, TV6, Orizont TV. Însă totul s-a schimbat la sfârșitul acestei veri, când Lungu devine liderul „Șansă”, partid care practic se declară succesor al Partidului ȘOR.\n\n„Am avut o discuție în care i-am spus [lui Ilan Șor] că vreau să merg înainte în politică, a zis că mă susține, că este o idee bună. În discuțiile pe care le-am avut, i-am explicat, la un moment dat, și probabil au coincis și viziunile, și părerile” , explica Lungu într- un interviu recent .\n\nDe altfel, alături de Lungu se regăsesc mai multe persoane din rândurile ȘOR, formațiune scoasă în afara legii la începutul acestei veri, în timp ce însuși Ilan Șor , liderul formațiunii, se ascunde din 2019 de justiția de la Chișinău, unde a fost condamnat definitiv la închisoare, în dosarul „ Furtul miliardului” , iar recent a nimerit și sub sancțiuni internaționale .\n\nVeniturile declarate de Alexei Lungu la ANI pentru anul 2022 provin de la două locuri de muncă. Din suma totală de peste 117 mii de lei, partea leului – 98.909 lei, îi revine Exclusiv Media SRL , iar 18.200 de lei – Media Resurse SRL. În total, Lungu a lucrat timp de trei ani și jumătate pentru cele două companii, înainte de a-și face apariția la Primăria Orhei.\n\nAmbele companii nu o dată au făcut obiectul investigațiilor jurnalistice, prin prisma faptului că sunt identificate cu niște holdinguri media puse în slujba unor interese interne sau externe, cu precădere rusești. Exclusiv Media SRL este conectată la Partidul Socialiștilor, condus, de pe primele poziții, de ex-președintele Igor Dodon , iar Media Resurse SRL – la deja fostul Partid ȘOR, precum și la mai noile proiecte politice afiliate lui Ilan Șor.\n\nUn alt holding media, la instituțiile căruia Alexei Lungu a lucrat anterior și unde s-a reținut cel mai mult – din 2010 până în 2019, a încorporat câteva companii afiliate Partidului Democrat, pe vremea când formațiunea era condusă de oligarhul Vladimir Plahotniuc și apropiații acestuia.\n\nÎn prezent, și Plahotniuc, și Dodon, și Șor, precum și mai multe persoane din anturajul lor, au calitatea de învinuiți în dosare penale de corupție, îmbogățire ilicită, escrocherie sau fals în acte, iar unii dintre ei au și fost deja condamnați.\n\nÎn anul 2019, când evoluțiile politice de după alegerile parlamentare din februarie l-au făcut pe Plahotniuc să fugă din țară , au intervenit schimbări și în viața profesională a lui Alexei Lungu. La începutul anului 2020, el s-a angajat la Exclusiv Media SRL, iar la sfârșitul anului 2022 – la Media Resurse SRL.\n\nÎn mare parte, date despre activitatea sa profesională Lungu a afișat pe profilurile sale de pe rețelele sociale. Însă acolo nu se regăsesc și alte două locuri de muncă.\n\nConform informațiilor analizate de noi, în primăvara lui 2019, pe când era prezentator la Prime TV , timp de o lună Lungu a oferit servicii de consultanță Companiei Naționale de Asigurări în Medicină (CNAM), fiind remunerat cu 15 mii de lei. Se întâmpla încă pe când Plahotniuc era pe cal, iar CNAM era condusă de Tamara Andrușca, o apropiată de-a oligarhului.\n\nLa finele aceluiași an, Alexei Lungu semnează cu Rossiya Segodnya , holdingul media rusesc condus de unii dintre cei mai aprigi propagandiști ai Kremlinului, Dmitry Kiselev și Margarita Simonyan. Holdingul înglobează și rețeaua postului de radio Sputnik .\n\nDatele disponibile arată că Lungu a fost „corespondent de presă” al holdingului rus timp de două luni, perioadă pentru care a fost plătit, oficial, cu aproape 33 de mii de lei.\n\nDe remarcat că exact în perioada în care Alexei Lungu a fost plătit de holdingul rus, pe site-ului Sputnik Moldova au fost publicate peste 100 de știri semnate de o persoană cu același nume ca al actualului candidat la șefia Primăriei Orhei.\n\nDupă invazia rusă în Ucraina, Sputnik Moldova a fost blocat pe teritoriul Moldovei, la solicitarea Serviciului de Informații și Securitate, din cauză că „ promovează informații false în domeniul ce afectează securitatea națională” . Mai mult, la mijlocul lunii septembrie curent, Vitaliy Denisov, șeful redacției Sputnik Moldova, a fost expulzat din Moldova, pe motiv de „implicare a acestuia în treburile interne ale Republicii Moldova, fapt care pune în pericol securitatea informațională a țării noastre”. Ulterior, publicația rusă The Insider a dezvăluit că Denisov este, de fapt, ofițer de informații al Kremlinului.\n\nDeclarația de avere pe care Lungu a depus-o la ANI lasă impresia că el nu are un acoperiș deasupra capului și că singurul bun pe care îl deține este un automobil Mazda, fabricat în 2015 și procurat în anul 2018, cu 8.638 de dolari.\n\nÎnsă legea obligă persoanele care depun declarații de avere să indice nu doar imobilele pe care le au în proprietate, ci și cele în care locuiesc de fapt. Iar din spusele lui Lungu însuși, rezultă că el are două locuri de trai.\n\nParticipând recent la o emisiune televizată , Alexei Lungu a declarat, în diferite contexte, următoarele: „ un apartament de-al soacră-mii, unde stau în chirie”, „deocamdată fac naveta Chișinău-Orhei, Orhei-Chișinău”, „eu am un vecin la Cimișlia”. În aceeași emisiune, Lungu a pomenit despre „ nevasta” , doar că declarația lui la ANI nu conține niciun indiciu că el ar avea o parteneră de viață.\n\nDatele oficiale arată că Lungu a divorțat în 2016 și de atunci nu s-a mai căsătorit. Însă, începând cu 2019, el a publicat constant pe pagina sa personală de Facebook mai multe fotografii care îl surprind în ipostaze tandre alături de o prezentatoare de la TV6 , canal la care, până nu demult, a lucrat și Lungu. Postările și comentariile la poze denotă că cei doi formează un cuplu și, chiar dacă relația lor nu este oficializată, canalul TV6 o califică pe tânără ca pe soția colegului lor.\n\nTânăra în cauză, Diana Spătărel, este proprietara unei case de aproape 68 de metri pătrați din or. Cimișlia, iar Alexei Lungu nu este străin în această locuință. Dovadă sunt nu numai propriile lui vorbe la TV , în care se referă la un „ vecin din Cimișlia” , ci și litigiile cu unii localnici.\n\nIar apartamentul „ soacră-mii, unde stau în chirie ” și pe care Lungu nu l-a indicat în declarația de avere are 53 de metri pătrați și se află într-un bloc din sect. Ciocana al capitalei.\n\nL-am telefonat pe Alexei Lungu, însă acesta a refuzat să discute cu noi. „Eu am dispunere pentru toți jurnaliștii din Moldova, dar eu știu că portalul Dvs. n-a fost niciodată corect cu echipa noastră, așa că eu nu am siguranța că ceea ce am să spun nu o să fie manipulat, distorsionat ”, și-a justificat el poziția, sugerându-ne să-i expediem întrebările prin intermediul ofițerului de presă al partidului pe care îl conduce, ceea ce am și făcut.\n\nPână la publicarea acestui material, așa și nu am primit un răspuns referitor la condițiile în care a ajuns să lucreze pentru CNAM și Agenția rusă de informații Rossiya Segodnya , precum și nici de ce nu a inclus în declarația de avere veniturile și proprietățile partenerei sale de viață.\n\n„Mulțumesc pentru întrebările adresate dlui Alexei Lungu. O să le readresez Dumnealui, dar nu cred că răspunsurile vor veni în curând, pentru că suntem în campania electorală și avem un program destul de strâns” , ne-a avertizat Valeriu Reniță, secretarul de presă al Partidului „Șansă”.\n\nAcest material a fost realizat cu sprijinul National Endowment for Democracy în cadrul proiectului „Development and promotion of investigative journalism in local media”, implementat de RISE Moldova. Opiniile exprimate în această publicație aparţin în exclusivitate autorului şi nu reflectă neapărat poziţia National Endowment for Democracy. Instituțiile finanțatoare nu influențează în niciun fel subiectul şi conținutul materialelor publicate.",
    "metadata": {
      "original_file": "Radio_Orhei_0304.html"
    }
  },
  {
    "title": "Vineri se va cunoaște dacă în raionul Orhei a fost înregistrat încă un caz de rujeolă",
    "content": "Mâine se va ști dacă în raionul Orhei a fost înregistrat încă un caz de rujeolă la copii. Potrivit medicului epidemiolog din cadrul Centrului de Sănătate Publică Orhei, Lidia Bordianu este vorba despre un copil cu vârsta de până la un an, iar mâine rezultatele investigațiilor de laborator vor confirma sau infirma dacă acesta s-a îmbolnăvit de rujeolă. Potrivit sursei citate, în cazul deja confirmat din raionul Orhei la un copil de 8 ani, boala la acesta a avut o formă de gravitate medie, dezvoltându-se în perioada vacanței de iarnă. Copilul a fost vaccinat anterior, iar la moment este monitorizat. \n\n Specialista îndeamnă adresarea la medicul de familie în cazul apariției primelor semne suspecte de îmbolnăvire, dar și vaccinarea. Potrivit site-ului vaccinează.md , nu există tratament antiviral specific pentru virusul rujeolei, iar tratamentul în cazul instalării bolii este doar simptomatic.",
    "metadata": {
      "original_file": "Radio_Orhei_0241.html"
    }
  },
  {
    "title": "Șase judecători, printre care unul din Orhei, eliberați din funcție prin Decret prezidențial",
    "content": "Decretul privind eliberarea din funcție a șase judecători a fost publicat astăzi în Monitorul Oficial și, totodată, a intrat în vigoare.\n\nMagistrații concediați din sistem, în baza Decretului semnat de Președinta Maia Sandu, sunt Eugen Popovici de la Judecătoria Orhei și alți cinci de la Judecătoria Chișinău – Rodica Berdilo, Victoria Hadârcă, Irina Păduraru, Victoria Sănduță.\n\nJudecătorii din Orhei cu apartamente preferențiale în Chișinău\n\nJudecător din Orhei a dat în judecată Judecătoria Orhei. Care a fost rezultatul",
    "metadata": {
      "original_file": "Radio_Orhei_0095.html"
    }
  },
  {
    "title": "Presa din Israel: Șeful diplomației israiliene a evitat să răspundă la întrebarea despre extrădarea lui Shor",
    "content": "Vizita din zilele trecute a ministrului de externe de la Ierusalim Eli Cohen la Chișinău nu a scăpat atenției jurnaliștilor israelieni. În legătură cu un subiect sensibil de la întâlnirea cu omologul său moldovean, Nicu Popescu, presa israeliană a scris că Cohen a evitat să dea un răspuns clar la întrebarea despre extrădarea politicianului și busenessmanului fugar Ilan Shor.\n\n«Aceasta este o chestiune juridică, de aceea eu nu pot să mă opresc la ea mai detaliat. Dar vă asigur că din partea noastră abordarea unor astfel de chestiuni, cât și a relațiilor noastre bilaterale în general este foarte serioasă, a declarat Cohen, potrivit Detaly.co.il\n\nÎn ultimii ani, Chișinăul de câteva ori a solicitat Israelului să-l extrădeze pe Ilan Shor. Prima dată – încă în martie 2020, fapt despre care a comunicat ambasadorul R.Moldova în Israel, Alexandr Roitman. Alte două solicitări datează cu septembrie și decembrie 2021.\n\nIsraelul nu are acord de extrădare cu R.Moldova, adică juridic nu e obligat să extrădeze persoanele cu dublă cetățenie. Ministerele justiției ale celor două țări „ au început dialogul pe acest subiect „, a declarat Roitman într-un interviu Haaretz.\n\nMinisterul Justiției al R.M. a informat autoritățile israiliene despre faptul că Ilan Shor are deja statut de condamnat definitiv la 15 ani de închisoare și, din nou, a solicitat extrădarea acestuia.\n\nȘefa Procuraturii Anticoruție de la Chișinău, Veronica Dragalin, a admis că Shor și-ar putea ispăși pedeapsa în Israel. Însuși Shor consideră că a fost condamnat ilegal, notează publicația citată.",
    "metadata": {
      "original_file": "Radio_Orhei_0353.html"
    }
  },
  {
    "title": "Potențial prejudiciu de cca 400 000 lei la ÎM Servicii Comunal-Locative Orhei în urma neachitării unei datorii",
    "content": "Întreprinderea Municipală Servicii Comunal-Locative Orheii poate fi prejudiciată cu cca 400 mii lei, după ce o companie a decis să își revendice datoria pe cale judiciară. Zilele trecute Judecătoria Orhei a pronunțat o hotărâre prin care a acceptat acțiunea S.C ”AGT-Construct” SRL către întreprinderea municipală. Compania a cerut achitarea datoriei formate în baza contractelor de antrepriză nr. 123 din 14 iunie 2021 și nr. 146 din 07.07.2021. Ca urmare instanța a dispus încasarea din contul întreprinderii care este fondată de autoritățile din Orhei a datoriei de 1 109 390,35 lei. Totodată pentru neachitarea datoriei în termen ÎM SCL Orhei a fost obligată să plătească peste 335 mii lei drept dobândă de întârziere și aproape 64 mii lei drept taxă de stat și cheltuieli de asistență juuridică. \n\n Hotărârea este cu drept de apel timp de 30 de zile din momentul pronunțării. \n\n Amintim că într-un al litigiu, ÎM SCL Orhei a fost obligată să achite cca 4 milioane de lei drept dobândă de întârziere pentru că nu s-a achitat în timp cu SRL Genesis International. Curtea Supremă de Justiție va pune punct în acest litigiu l a sfârșitul lunii aprilie curent.",
    "metadata": {
      "original_file": "Radio_Orhei_0216.html"
    }
  },
  {
    "title": "Comunicat DSE Orhei: mai multe incendii, care au izbucnit în diferite construcții, au fost lichidate de pompieri săptămâna trecută",
    "content": "Incendiile la Orhei s-au ținut lanț și săptămâna precedentă. Astfel, luni 20 ianuarie 2025, la un obiectiv industrial din str. Negruzzi s-a produs un incendiu, care a fost lichidat operativ de către pompieri, fără a provoca pagube majore. În aceeași zi la Șoldănești salvatorii au extras cadavrul unui bărbat dintr-o fântână cu o adâncime de 3 m.\n\nÎn după amiaza zilei de 21 ianuarie curent, în str. S. Lazo din Orhei, un microbuz a luat foc. Cauza ar fi defecțiuni ale mijlocului de transport. La puțin timp după, pompierii iarăși au fost solicitați pentru a lichida un focar de gunoiște în str. Mîndru din Orhei.\n\nLa data de 22 ianuarie 2025, la ora 07:23, pompierii din Orhei au fost alarmați precum că la Ivancea arde un garaj și este riscul să se incendieze și garajele alăturate. Ajunși la adresa indicată, pompierii au constat că incendiu a generat într-un complex de garaje, însă datorită acestora, focul nu s-a răspândit peste alte construcții.\n\nÎncă un incendiu a avut loc în s. Pohrebeni, r-l Orhei, în noaptea de 23 ianuarie. Aici pompierii au lichidat un incendiu dintr-o casă, care ar fi generat de la o ursoaică construită necorespunzător. Și la Telenești pompierii au fost alarmați printr-un apel telefonic, prin care li s-a comunicat că în s. Ratuș arde o casă. Îndată a fost îndreptată o echipă de intervenție pentru lichidarea incendiului. Un alt incendiu in sectorul locativ s-a produs în podul unei case din s. Chipeșca, r-l Șoldănești. Cazul ar fi avut loc în după amiaza zilei de 23 ianuarie.\n\nVineri 24 ianuarie 2025, un martor a sunat la 112 si a comunicat că dintr-un apartament din s. Peresecina iese fum abundent și se vede in interior o pară de foc. Ajungând la fata locului, pompierii au găsit pe aragaz o cratiță uitată, care luase foc.\n\nÎn weekend salvatorii de la Orhei au reacționat la apelul de ajutor al unei persoane cu dificultăți locomotorii, care a căzut de pe pat, dar nu a putut să se ridice.\n\nPompierii îndeamnă cetățenii să respecte regulile antiincendiare și în caz de sunt martori sau victime ale unei situații de risc să apeleze la 112.",
    "metadata": {
      "original_file": "Radio_Orhei_0001.html"
    }
  },
  {
    "title": "Curtea de Apel Chișnău va examina apelul pe marginea dosarului de corupere pasivă în care este acuzat un actual consilier municipal și raional de Orhei",
    "content": "Dosarul de corupere pasivă în care este acuzat actualul consilier municipal și raional de Orhei, Alexei Capbătut va fi examinat de Curtea de Apel Chișinău. Potrivit i nformațiilor de pe site-ul instanței , dosarul a fost repartizat spre examinare. Capbătut a fost condamnat printr-o sentință pronunțată de Judecătoria Chișinău, sediul Buiucani în octombrie curent pentru o pretinsă faptă de corupere pasivă, care ar fi avut loc în perioada când acesta deținea mandatul de consilier orășenesc în consiliul orășenesc Anenii Noi.\n\nPotrivit sentinței, publicate pe site-ul Judecătoriei Chișinău, Capbătut a fost acuzat că prin intermediul unei alte persoane ar fi primit 20 mii lei pentru acțiuni, ce au dus la adoptarea unei decizii prin care a fost permisă prelungirea contractului de arendă funciară pe termen de cinci ani a unui teren – proprietate publică. Printre acestea se numără emiterea unui aviz pozitiv al comisiei de specialitate din cadrul consiliului orășenesc Anenii-Noi, pe care o conducea Capbătut, dar și includerea proiectului de decizie în ordinea de zi.\n\n\n\n Potrivit sentinței, banii ar fi fost transmiși lui Capbătut peste două luni de la adoptarea respectivei decizii. \n\n Capbătut a respins acuzațiile, susținând între altele că nu a cunoscut intermediarul până până în ședința, în care acesta a fost audiat în calitate de martor în instanța de judecată în cauza penală data, că mai multe chestiuni privind prelungirea contractelor de arendă loturilor de teren a unor agenți economici au fost introduse pe ordinea de zi a ședinței, la propunerea unui alt consilier.\n\n\n\n În sentință se mai spune că unul din martori, care a fost condamnat într-un alt dosar , a renunțat la declarațiile depuse împotriva lui Capbătut, ele fiind făcute sub presiune. Acesta a încheiat acord de recunoaște, ulterior fiind eliberat din arest preventiv sub control judiciar ar fi încercat să spună adevărul, dar i s-a mai deschis un dosar penal. \n\n Pe de altă parte, instanța de judecată în urma examinării tuturor probelor a considerat că acuzarea adusă inculpatului și- a găsit conformare deplină în cadrul ședinței de judecată.\n\nInstanța a reținut că martorul și-a schimbat radical declarațiile, iar la sfârșitul lui octombrie a fost întocmit un raport de autosesizare privind examinarea acțiunilor de influențare și intimidare pentru a face declarații împotriva lui Alexei Capbătut. Drept urmare prin ordonanța procurorului anticorupție s-a dispus refuzul de a porni urmărirea penală din considerentul că cele relatate de martor nu s-au confirmat.\n\nPotrivit sentinței necătând la poziția procesuală adoptată de inculpate de nerecunoaștere a vinovăției, precum și a unor tentative a martorilor de a-și schimba declarațiile, vinovăția inculpatului se demonstrează integral și prin mijloacele materiale de probă administrate la faza de urmărire penală și cercetate nemijlocit în instanța de judecată. \n\n Totodată instanța menționează în sentință că propunerea de examinare a chestiunii în ședința consiliului orășenesc Anenii Noi a venit de la un alt consilier, dar aduce mai multe argumente pentru care nu poate fi susținut argumentul inculpatului precum că nu a fost el acea persoană care a propus includerea pe ordine de zi a chestiunii privind prelungirea contractelor de arendă.\n\n\n\n În consecință Alexei Capbătut a fost condamnat de prima instanță pentru corupere pasivă, la 4 ani de închisoare și o amendă de 250 mii lei, cu privarea de dreptul de a ocupa funcţii publice pe un termen de 5 (cinci) ani. Totodată instanța a dispus suspendarea condiționată a pedepsei pe un de termen de probă de 4 ani.",
    "metadata": {
      "original_file": "Radio_Orhei_0451.html"
    }
  },
  {
    "title": "Peste 300 de case din raionul Orhei au fost afectate în urma precipitațiilor abundente",
    "content": "În urma vijeliei care s-a abătut asupra raionului Orhei peste 300 de gospodării au acoperișurile afectate, anunță Inspectoratul General pentru Situații de Urgență al MAI. Potrivit surse citate în orașul Orhei a fost smuls și deteriorat acoperișul liceului ”Alecu Russo”, din țiglă metalică pe o suprafață de circa 450 m². Tot la Orhei, vântul a smuls circa 86 foi de ardezie și a deteriorat 65 tuburi solare ale sistemului termo – energetic. În dimineața zilei de 13 iunie 2024 mai rămân parțial deconectate de la energia electrică 13 localități din raionul Orhei. \n\n Intemperia a afectat și alte raioane, iar comisiile pentru situații excepționale raionale lucrează în raioanele unde au fost înregistrate prejudicii pentru evaluarea pagubelor materiale.",
    "metadata": {
      "original_file": "Radio_Orhei_0144.html"
    }
  },
  {
    "title": "Când se va convoca în prima ședință noua componență a Consiliului Raional Orhei",
    "content": "Comisia Electorală Centrală a aprobat azi o hotărâre prin care convoacă pentru data de 4 decembrie 2023, ora 13:00, în prima ședință consilierii Consiliului raional Orhei. \n\n Amintim că în urma alegerilor generale locale din 5 noiembrie în Consiliul Raional Orhei, Partidul Acțiune și Solidaritate a obținut 13 mandate, Partidul Forța Alternativă de Salvare a Moldovei – 10 mandate, Partidul Renaștere-Возрождение – 3 mandate, ultimele două fiind afiliate lui Ilan Șor. Partidul Dezvoltării și Consolidării Moldovei – 2 mandate, Partidul Socialiiștilor – 2 mandate, câte un mandat au obținut Partidul Voința Poporului, Alianța Liberalilor și Democraților, Partidul Schimbării, în CR intrând și un consilier independent – Iurile Lupacescu.",
    "metadata": {
      "original_file": "Radio_Orhei_0282.html"
    }
  },
  {
    "title": "Prima ediție a Forumului Economic European a avut loc la Paris",
    "content": "Prima ediție a Forumului Economic European cu genericul „Educație. Inovație. Dezvoltare. Parteneriat”, organizat de filiala Clubului Oamenilor de Afaceri „Basarabia” din Franța și platforma „Ofemeie”, a avut loc pe 17 septembrie 2023 la Paris, anunță un comunicat al Ambasadei Republicii Moldova în Franța.\n\nEvenimentul a reunit circa 200 de reprezentanți ai diasporei moldovenești din mai multe țări europene și exponenți ai comunității de afaceri din Republica Moldova, Germania, Marea Britanie, Spania și România. Participanții au reprezentat diverse sectoare de activitate, precum cel financiar-bancar, HoReCa, marketing și comunicare, digitalizare, consultanță business, comerț electronic.\n\nParticipanții la Forum au fost salutați, printr-un mesaj video, de Președinta Republicii Moldova, Maia Sandu. Șefa statului a apreciat inițiativa de a organiza un asemenea eveniment și a remarcat acțiunile întreprinse de autoritățile naționale pentru a crea un climat de afaceri transparent și atractiv acasă. De asemenea, ea a vorbit despre importanța facilitării și digitalizării serviciilor necesare pentru crearea noilor companii în țară, încurajând cetățenii din diasporă să beneficieze de avantajele programelor guvernamentale destinate proiectelor investiționale și să contribuie astfel la creșterea economică a statului. „Mai multe afaceri de succes în Moldova înseamnă o țară mai bogată și bunăstare pentru mai mulți cetățeni”, a menționat Președinta Maia Sandu.\n\nAmbasadoarea Corina Călugăru a apreciat eforturile organizatorilor, dar și ale participanților care au reușit să se deplaseze la Paris pentru a-și împărtăși propria experiență, a se inspira din istoriile de succes auzite sau a iniția noi proiecte personale sau comune. Diplomata a ținut, totodată, să menționeze că dezvoltarea economică va dinamiza și parcursul european al Republicii Moldova – proiectul nostru de țară, pentru al cărui reușită este vitală contribuția și implicarea fiecărui cetățean, inclusiv a celor care se află peste hotare.\n\nForumul Economic European a contribuit la stabilirea unor noi contacte la nivelul mediului de afaceri, la realizarea schimbului de experiență și de idei privind lansarea afacerilor și factorii ce ajută la dezvoltarea acestora, și a constituit o platformă de explorare a oportunităților de dezvoltare a afacerilor.",
    "metadata": {
      "original_file": "Radio_Orhei_0328.html"
    }
  },
  {
    "title": "Salvatorii și pompierii DSE Orhei marchează ziua profesională. Anul trecut aceștia au salvat 65 vieți FOTO",
    "content": "Anual la data de 5 aprilie este marcată Ziua Salvatorului în Republica Moldova. În decurs de un an pompierii și salvatorii din raioanele Orhei, Telenești, Rezina, Șoldănești, care fac parte din Direcția Situaţii Excepționale Orhei au data dovadă de curaj și devotament în peste 1500 de intervenții, în urma cărora au reușit să salveze 65 de vieți omenești. \n\n Angajații DSE Orhei au salvat femei, bărbați, copii din incendii, au extras persoane din fântâni, le-au venit în ajutor celor ce au rămas blocați la înălțime sau în automobilele accidentate, se spune într-un comunicat al DSE Orhei.\n\nMunca zilnică reprezintă și un risc enorm pentru pompieri și salvatori. Cu părere de rău au trecut în eternitate colegi care au căzut la datorie. Memoria acestora însă încurajează și călăuzește pompierii și salvatorii în activitatea lor nobilă. Pentru a comemora colegilor decedați în timpul serviciului și pentru a asigura în continuare o activitate fără primejdii, la data de 4 aprilie la Biserica Ortodoxă Română „Sfântul Cuvios Vasile de la Poiana Mărului” din Orhei a fost ţinut un serviciu devin.\n\nTotodată nu au fost dați uitării nici veteranii IGSU care au activat în cadrul DSE mun. Orhei ani în șir dedicându-se şi sacrificându-se întru salvarea de vieți omenești până în ziua plecării la pensie. Aceștia au primit decorațiuni și diplome de înaltă apreciere pentru activitatea depusă.\n\nDespre abilitățile și calitățile profesionale și umane ale pompierilor și salvatorilor se poate de vorbit la nesfârşit, dar o dată în an fiecare cetățean își reamintește de eroismul acestor bravi bărbați mândrindu-se de aceștia.\n\nCu această ocazie, șeful DSE mun. Orhei, locotenent colonelul s/intern Iulian Sîngereanu, din numele întregului efectiv, transmite cele mai sincere urări de bine prosperitate și voie bună tuturor colegilor.” Fie ca misiunea dumneavoastră să se finiseze cu cuvinte de mulțumire. Acasă familia să vă întâmpine cu zâmbete și multă dragoste”. \n\n \n\n Foto DSE Orhei",
    "metadata": {
      "original_file": "Radio_Orhei_0406.html"
    }
  },
  {
    "title": "Maia Sandu a pierdut alegerile în municipiul Orhei în fața lui Alexandr Stoianoglo. Pentru ea au votat și cei care au spus ”Nu” la referendumul de modificare a Constituției în vederea aderării la UE",
    "content": "Pe site-ul Comisiei Electorale Centrale au fost publicate procesele-verbale de numărare a voturilor în turul II al alegerilor prezidențiale, care s-a desfășurat pe 3 noiembrie. Potrivit acestor date în municipiul Orhei Maia Sandu a pierdut în fața lui Alexandr Stoianoglo. Duminica trecută în municipiul Orhei la urnele de vot s-au prezentat 12812 alegători. Din acest număr, votul a 178 de alegători a fost declarat nevalabil. Din cele 12634 voturi valabile, 6727 voturi i-au fost oferite lui Alexandr Stoianoglo, iar pentru Maia Sandu au votat 5907 persoane. \n\n O analiză a datelor arată că pentru Maia Sandu în municipiul Orhei au votat inclusive persoane care au spus ”Nu” modificării Constituției în vederea aderării la Uniunea Europeană, or, pe 20 octombrie la Orhei au susținut referendumul 5166 persoane, număr mai mic de voturi decât a acumulat Sandu în cel de-al doilea tur de scrutin.",
    "metadata": {
      "original_file": "Radio_Orhei_0056.html"
    }
  },
  {
    "title": "Unsprezece instituții de învățământ din raionul Orhei vor beneficia de echipamente în cadrul Proiectului „Îmbunătățirea Calității Educației”",
    "content": "De echipamente (calculatoare, table interactive, echipament pentru laboratoare de științe etc.), mobilier și materiale didactico-metodice vor beneficia 11 instituții de învățământ din raionul Orhei în cadrul Proiectului „Îmbunătățirea Calității Educației”. Ministerul Educației și Cercetării a aprobat lista școlilor selectate în urma concursului anunțat anterior.\n\n\n\n În raionul Orhei au fost selectate toate cele 5 licee, 4 din municipiul Orhei și unul din satul Peresecina și gimnaziile din Vîșcăuți, Brăviceni, Jora de Sus, Susleni, Teleșeu și Chiperceni. \n\n Potrviti unui comunict al Ministerului Educației bugetul pentru o instituție constituind cca 11 400 USD. \n\n Dotările instituțiilor sunt finanțate de către Banca Mondială, grație acordului încheiat între Republica Moldova și Banca Internațională pentru Reconstrucție și Dezvoltare. \n\n Pe ansamblul republicii au fost selectate 200 instituții de învățământ, suma totală a finanțărilor ridicându-se la 2 280 000 dolari SUA.\n\nÎn cadrul concursului de selectare, 408 instituții de învățământ general au completat formularul de aplicare. Instituțiile beneficiare au fost selectate în baza mai multor criterii, prioritate fiind acordată celor cu un număr mai mare de elevi în situații de risc, elevi cu cerințe educaționale speciale, elevi refugiați și instituțiilor care nu au beneficiat de dotări în ultimii 5 ani.\n\nÎn continuare MEC va colecta informațiile privind necesitățile prioritare de dotare pentru fiecare instituție beneficiară.\n\nLista instituțiilor beneficiare poate fi consultată la acest link .",
    "metadata": {
      "original_file": "Radio_Orhei_0113.html"
    }
  },
  {
    "title": "Un sondaj susține că regiunea Orhei are o pondere înaltă a celor care sunt contra organizării Adunării Naționale Moldova Europeană",
    "content": "Compania de sondaje IData- Date Inteligente a prezentat azi un sondaj care spune că în regiunea, se înregistrează una din cele mai înalte ponderi a celor care se pronunță contra organizării Adunării Naționale Moldova Europeană, programat pentru 21 mai. \n\n Același sondaj susține că în regiunea Orhei într-o măsură mai mare se consideră că lucrurile în țară merg într-o direcție greșită. \n\n Sondajul a fost realizat în perioada 27 aprilie – 8 mai 2023, pe un eșantion total de 1049 respondenți, dintre care 97.1% au fost contactați telefonic (metoda CATI), iar 2.9% au completat chestionarul on-line (metoda CAWI). Sondajul are o eroare maximă de eșantionare de ±3% și este reprezentativ pentru Republica Moldova, cu excepția populației din Stânga Nistrului și a cetățenilor RM care locuiesc în afara țării. \n\n Compania nu a indicat dacă este un sodaj finanțat sau auto-finanțat",
    "metadata": {
      "original_file": "Radio_Orhei_0390.html"
    }
  },
  {
    "title": "Orheiul pomenit în sentința de condamnare irevocabilă a lui Ilan Șor",
    "content": "Pe site-ul Curții Supreme de Justiție a fost publicată decizia prin care a fost respins apelul avocaților lui Ilan Șor asupra sentinței prin care acesta a fost condamnat la 15 ani de închisoare. \n\n Între altele unul din argumentele apărătorilor pentru trimiterea la rejudecare a cauzei a fost că în proces au participat în calitate de interpreți persoane ce nu aveau autorizație, astfel fiind lezat dreptul lui Ilan Shor la un proces echitabil. \n\n Instanța a menționat că chiar dacă condamnatul este vorbitor de limbă rusă și a solicitat asistență în materie de interpretare, la audieri el a indicat că învinurile îi sunt clare, a depus declarații și a participat activ în prima instanță la interogarea părții civile și a martorilor. La nicio etapă a procesului penal Shor nu a susținut că nu a înțeles acuzațiile și ce se întâmplă. \n\n Totodată, completul a notat că Ilan Shor a locuit pe teritoriul Republicii Moldova mai mult de 20 de ani. El a fost ales primar al Orheiului, o regiune populată preponderent de vorbitori de limbă română, iar în aparițiile sale publice el ocazional vorbea în limba română. \n\n Anul trecut, fostul primar al Orheiului a fost condamnat de Curtea de Apel la 15 ani de închisoare pentru escrocherie și spălare de bani. Totodată Shor a fost obligat să achite 5,3 miliarde de lei Băncii de Economii, pe care a condus-o și care a fost devalizată în 2014.",
    "metadata": {
      "original_file": "Radio_Orhei_0040.html"
    }
  },
  {
    "title": "Primarul de Orhei e mai eficient ca organele de drept. Și anul trecut a reușit să îl găsească pe Șor și să se împrumute de la el",
    "content": "Anul trecut primarul de Orhei, Pavel Verejanu a avut un salariu de peste 157 mii lei, adică peste 13 mii lei lunar, iar soția acestuia a incasat în calitate de salariu la SRL ”Crifort-Optim” 62 mii lei. Datele se conțin în declarația de avere și interese personale, publicate pe site-ul Autorității Naționale de Integritate. La zilele de naștere Pavel Verejanu a primit cadou 85 mii lei, iar membrii familiei sale 135 mii lei. Soția lui Pavel Verejanu declară un venit din înstrăinarea imobilului de 43,5 mii euro, o altă sumă de 12 mii euro fiiind indicate drept remitențe din Italia. \n\n Ca și în 2021 familia Verejanu declară că are din 2007 în proprietate un teren agricol cu suprafața de peste 6 ari, \n\n Anul trecut familia primarului de Orhei s-a pricopsit cu o casă de peste 2000 m 2 , estimată la peste 11 mii lei, fiind indicat că e vorba de donația unei clădiri vechi. Tot anul trecut a fost cumăpărat un apartament de 32 mii euro și alte două bunuri imobile în valoare de 10 mii euro, acestea fiind indicate drept bunuri viitoare. În proprietatea familiei Verejanu a rămas și apartamentul dobândit în 2008, cu valoarea de peste o jumătate de million lei.Pavel Verejanu deține 34% din SRL Comparty&Co. \n\n \n\n \n\n Potrivit declarației depuse, primarul de Orhei are datorii de milioane. \n\n În anul 2018 acesta a fost împrumutat de Vlad Iascenco și Ilan Șor cu 100 și 300 mii lei, respectiv, banii trebuind întorși până în 2025.\n\n\n\n În 2019 Petru Gandrabur i-a împrumutat lui Pavel Verejanu 300 mii lei, bani care trebuie întorși până în 2029.\n\nPentru anul trecut Pavel Verejanu nu mai declară datoria de 27 mii euro, împrumutați în 2019, de la Victoria Leasing, despre care presa a scris că este afiliată fostului deputat democrat – Vlad Andronachi \n\n \n\n \n\n În 2020, Pavel Verejanu a împrumutat 300 mii lei de la Ion Bondarenco, bani ce trebuie întorși până în 2028.\n\n\n\n În 2021 Pavel Verejanu a reușit să împrumute de la Ilan Șor 300 mii lei pe care trebuie să îi întoarcă în anul 2031.\n\nAnul trectu Pavel Verejanu a împrumutat o jumătate de milon lei de la Vlad Iașcenco care trebuie întorși în 2035. Tot în 2022 Pavel Verejanu a reușit performanța din 2021, înțelegându-se cu deputatul fugar Ilan Șor, care a ajuns și în lista de sancțiuni ai SUA și Marii Britanii, despre un împrumut de 800 mii lei, care trebuie întors în 2035.",
    "metadata": {
      "original_file": "Radio_Orhei_0410.html"
    }
  },
  {
    "title": "Majoritatea membrilor CEC i-au zis ”pas” administratorului Radio Orhei FM care voia să ajungă președintele Republicii Moldova",
    "content": "Mass-media din capitală relatează că majoritatea membrilor Comisiei Electorale Centrale au votat împotriva înregistrării grupului de inițiativă în susținerea lui Avelin Tabarcea la alegerile prezidențiale din 20 octombrie în calitate de candidat independent. \n\n Europa Liberă scrie că vicepreședintele CEC, Pavel Postică, a spus că, potrivit datelor publice, Tabarcea a candidat la funcția de consilier raional în raionul Briceni la alegerile locale, pe listele Partidului „Șansă”, care a fost ulterior exclus din cursa electorală printr-o dispoziție a Comisiei Situații Excepționale cu două zile înainte de alegeri. \n\n Potrvit TV8 , Avelin Tabarcea nu a fost prezent la ședința CEC. Iar reprezentanta grupului său de inițiativă nu a putut răspunde la întrebarea membrilor CEC privind ședința de constituire a grupului și a precizat doar că Tabarcea nu ar fi membru de partid. \n\n Potrivit noi.md reprezentanții CEC au declarat că nu au primit nici un document care ar confirma sau ar infirma faptul că Tabarcea este membru de partid. \n\n Împotriva înregistrării grupului de inițiativă au votat 6 membri care reprezintă în mare parte actualul parid de guvernământ, iar pentru înregistrare – 3. \n\n De menționat că potrivit raportulu i misiunii de observare OSCE/ODIHR privind Alegerile Locale Generale din noiembrie 2023 autoritățile ar trebui să aplice toate măsurile necesare pentru a asigura independența Comisiei Electorale Centrale (CEC). Acestea pot include o revizuire a componenței actuale a CEC-ului înainte de alegerile prezidențiale și parlamentare cu scopul de a evita posibilitatea dominației unui singur partid politic \n\n Avelin Tabarcea deține titlul de Actor emerit al Republicii Moldova. Acesta este director al Centrului de Cultură „A. Suruceanu” din Orhei, administratorul Complexului Sportiv Raional Orhei, al SRL ”Media Forum”care gestionează Radio Orhei FM și al Asociației Obșești ” ORH-IDEE”.",
    "metadata": {
      "original_file": "Radio_Orhei_0105.html"
    }
  },
  {
    "title": "Cine sunt elevii din Orhei – premianți la olimpiadele republicane din această primăvară",
    "content": "Mai mulți elevi de la instituții de învățământ din Orhei au devenit premianți ai olimpiadelor republicane. \n\n Potrivit Agenţiei Naţionale pentru Curriculum şi Evaluare discipolii orheieni au obținut rezultate în cadrul a 5 olimpiade la diferite materii. \n\n La Olimpiada de matematică, desfășurată în luna martie Bogdan Marandiuc, elev în clasa 11-a a Liceului Teoretic ”Ion Luca Caragiale” a obținut mențiune. La olimpiada de limbă franceză Alexandrina Macovei, elevă în clasa a 11-a a liceului a obținut locul II, iar Marina Guțan, elevă în clasa 12-a a aceleiași instituții de învățământ, a obținut mențiune. La olimpiada de istorie a românilor și universală, Ana-Maria Condrea, elevă în clasa a 12-a a liceului sus-menționat, a obținut locul III. Tot locul III,doar că la olimpiada de limbă română l-a obținut eleva liceului Caragiale, Diana Mocanu, care învață în clasa 12-a. \n\n Locul III la olimpiada de educație fizică l-au ocupat Andreea Golban și Ovidiu Lupașco, elevi în clasa a 9-a a liceului ”Alecu Russo” și Alexandra Volcovschi, elevă în clasa 12-a a aceluiași liceu.",
    "metadata": {
      "original_file": "Radio_Orhei_0386.html"
    }
  },
  {
    "title": "Peste 260 infracțiuni au fost înregistrare în raionul Orhei în prima jumătate a anului",
    "content": "În primul semestru al anului curent, în raionul Orhei au fost înregistrate 264 infracțiuni, arată datele Ministerului de Interne publicate pe Portalul Guvernamental de Date. Numărul infracțiunilor este în scădere cu peste 21% comparativ cu perioada similară a anului precedent, dar practic la același nivel cu anul 2021, când în raionul Orhei au fost înregistrate 265 infracțiuni timp de 6 luni. \n\n Potrvit surse citate în prima jumătate anului în raionul Orhei au fost înregistrate 6 infracțiuni contra vieții și sănătății și 14 infracțiuni privind viața sexuală. \n\n Majoritatea infracțiunilor înregistrate sunt contra patrimoniului și în domeniul transporturilor, 93 și respectiv 80. \n\n Potrvit datelor MAI, 40 de infracțiuni înregistrate în raionul Orhei în perioada de referință au fost comise în stare de ebrietate, iar 5 de și cu participarea minorilor.",
    "metadata": {
      "original_file": "Radio_Orhei_0369.html"
    }
  },
  {
    "title": "Mai multe incendii au fost prevenite și lichidate de pompierii DSE Orhei, săptămâna trecută",
    "content": "Săptămâna precedentă Unitățile de Salvatori și Pompieri ale DSE mun. Orhei au înregistrat mai multe apeluri telefonice de la cetățeni prin care se solicita intervenția pompierilor, anunță un comunicat al Direcției Situații Excepționale Orhei.\n\nÎn prima jumătate a zilei de 19 decembrie curent pompierii din Orhei au intervenit pentru prevenirea incendiilor în două gospodării din satele Berezlogi și Susleni. În ambele cazuri pompierii au demontat și au răcit coșul de fum care s-a supraîncălzit din cauza încălcării regulilor de exploatare.\n\nLa data de 22 decembrie pompierii din Rezina au intervenit pentru lichidarea unui incendiu izbucnit la o casă de locuit din satul Mateuți. Incendiul a pornit de la coșul de fum al sobei, iar în urma incendiului a fost afectat tavanul casei pe o suprafață de 2m2.\n\nUn incendiu de proporții a mistuit o casă de locuit din satul Ghiliceni, r-ul Telenești. Pompierii au reușit să salveze o altă casă din vecinătate.\n\nTot în aceiași zi pompierii din Șoldănești au lichidat un incendiu ce a cuprins o construcție auxiliară dintr-o gospodărie din satul Sircova.\n\nLa data de 25 decembrie aproape de miezul nopții, pompierii din Orhei au fost solicitați, pe str. 8 Martie din cartierul „Lupoaica”. La fața locului s-a deplasat o echipă de intervenție, care a stabilit că a avut loc un scurtcircuit la contorul de electricitate fără ardere.\n\nUna din principalele cauze de izbucnire a incendiilor în această perioadă rămâne a fi nerespectarea regulilor de apărare împotriva incendiilor la exploatarea sobelor sau defecțiunile în structura acestora.\n\nPompierii și salvatorii îndeamnă în continuare cetățenii să respecte cu strictețe regulile de apărare împotriva incendiilor pentru a evita cazurile tragice. Totodată aflându-ne în preajma revelionului, pompierii reamintesc despre regulile de utilizare a articolelor pirotehnice, cum ar fi:\n• Articolele pirotehnice trebuie procurate doar în magazinele specializate, însoțite de certificat de calitate;\n• Lansați articolele pirotehnice în locuri sigure și îndepărtate de locuințe sau parcări auto;",
    "metadata": {
      "original_file": "Radio_Orhei_0447.html"
    }
  },
  {
    "title": "Comunicat DSE Orhei: mai multe incendii, care au izbucnit în diferite construcții, au fost lichidate de pompieri săptămâna trecută",
    "content": "Incendiile la Orhei s-au ținut lanț și săptămâna precedentă. Astfel, luni 20 ianuarie 2025, la un obiectiv industrial din str. Negruzzi s-a produs un incendiu, care a fost lichidat operativ de către pompieri, fără a provoca pagube majore. În aceeași zi la Șoldănești salvatorii au extras cadavrul unui bărbat dintr-o fântână cu o adâncime de 3 m.\n\nÎn după amiaza zilei de 21 ianuarie curent, în str. S. Lazo din Orhei, un microbuz a luat foc. Cauza ar fi defecțiuni ale mijlocului de transport. La puțin timp după, pompierii iarăși au fost solicitați pentru a lichida un focar de gunoiște în str. Mîndru din Orhei.\n\nLa data de 22 ianuarie 2025, la ora 07:23, pompierii din Orhei au fost alarmați precum că la Ivancea arde un garaj și este riscul să se incendieze și garajele alăturate. Ajunși la adresa indicată, pompierii au constat că incendiu a generat într-un complex de garaje, însă datorită acestora, focul nu s-a răspândit peste alte construcții.\n\nÎncă un incendiu a avut loc în s. Pohrebeni, r-l Orhei, în noaptea de 23 ianuarie. Aici pompierii au lichidat un incendiu dintr-o casă, care ar fi generat de la o ursoaică construită necorespunzător. Și la Telenești pompierii au fost alarmați printr-un apel telefonic, prin care li s-a comunicat că în s. Ratuș arde o casă. Îndată a fost îndreptată o echipă de intervenție pentru lichidarea incendiului. Un alt incendiu in sectorul locativ s-a produs în podul unei case din s. Chipeșca, r-l Șoldănești. Cazul ar fi avut loc în după amiaza zilei de 23 ianuarie.\n\nVineri 24 ianuarie 2025, un martor a sunat la 112 si a comunicat că dintr-un apartament din s. Peresecina iese fum abundent și se vede in interior o pară de foc. Ajungând la fata locului, pompierii au găsit pe aragaz o cratiță uitată, care luase foc.\n\nÎn weekend salvatorii de la Orhei au reacționat la apelul de ajutor al unei persoane cu dificultăți locomotorii, care a căzut de pe pat, dar nu a putut să se ridice.\n\nPompierii îndeamnă cetățenii să respecte regulile antiincendiare și în caz de sunt martori sau victime ale unei situații de risc să apeleze la 112.",
    "metadata": {
      "original_file": "Radio_Orhei_0017.html"
    }
  },
  {
    "title": "Fiscul va controla două entități apropiate lui Șor, dintre care una la Orhei DOC",
    "content": "Inspectoratul Fiscal de Stat a publicat un ordin privind efectuarea controalelor la mai multe persoane juridice. Printre aceastea se numără Magazine Sociale SRL și Asociația Obștească ”Pentru Orhei”. Magazine Sociale SRL va fi verificată conform metodei de verificare totală, iar AO ”Pentru Orhei” prin metoda de verificare totală conform termenului de prescripție. \n\n Potrivit datelor publice, disponibile pe site-ul fiscului ambele entități au restanțe la buget. Portalul guvernamental de date deschise arată că AO ”Pentru Orhei” are datorii la diferite bugete în sumă totală de peste 268 mii lei, iar informațiile despre Magazine Sociale SRL nu pot fi accesate de câțiva ani sub motivul că sistemul se află în mentenanță. \n\n Amintim că AO ”Pentru Orhei„ a fost fondată la mijlocul verii 2015, la scurt timp după ce Ilan Șor a devenit primar de Orhei, iar în spațiul public această asociație era prezentată drept finanțatoarea promisiunilor electorale ale lui Șor. La cârma acesteia s-au perindat mai multe persoane aproapiate lui Ilan Șor. \n\n Magazinele sociale au apărut la fel în 2015, în baza Întreprinderii Municipale Achiziții și Piețe Orhei. Ulterior o firmă cu denumirea de SRL Magazine Sociale a fost fondată de AO ”Pentru Orhei”, iar după o perioadă asociația obștească a fost nu mai figura drept fondatoarea societatății cu răspundere limitată, drept fondator și administrator fiind deja indicat Vitalii Cușnir.",
    "metadata": {
      "original_file": "Radio_Orhei_0502.html"
    }
  },
  {
    "title": "ADR Centru: Rezervația Cultural-Naturală „Orheiul Vechi” devine mai atractivă de la o zi la alta",
    "content": "Echipa de implementare a proiectelor regionale, din cadrul Agenţiei de Dezvoltare Regională (ADR) Centru, a întreprins săptămâna trecută o vizită în teren pentru monitorizarea lucrărilor în desfășurare la proiectul regional de construcție și reabilitare a obiectivelor din cadrul Rezervației Cultural-Naturale „Orheiul Vechi” ce devine mai atractivă de la o zi la alta, transmite MOLDPRES.\n\nLa șantier, specialiștii agenției au purtat discuții cu beneficiarul, responsabilul tehnic și antreprenorul desemnat pentru executarea lucrărilor, în vederea monitorizării calitative a lucrărilor în execuție. Directorul ADR Centru, Ion Pînzari, a solicitat antreprenorului accelerarea lucrărilor de construcție, astfel încât proiectul să respecte termenii stabiliți conform graficului de execuție.\n\nPentru moment, echipa de muncitori executa lucrări interioare la Centrul multifuncțional de conferințe, construit în cadrul proiectului, care ulterior va deține și funcția de bloc administrativ al Rezervației. Pe teritoriul obiectivului turistic, au fost deja finalizate lucrările de amenajare a căii de acces pentru vizitatori către Promontoriul Butuceni, iar în prezent sunt executate lucrări de montare a sistemului de iluminat.\n\n„Totodată, antreprenorul desfășoară lucrări de amenajare a Valului de apărare, care a fost reconstituit conform documentelor istorice care se păstrează în arhiva rezervației. Aceasta va putea fi admirat de vizitatori, chiar la intrarea pe teritoriul Rezervației, unde periodic vor fi amenajate expoziții tematice”, potrivit ADR Centru.\n\nÎn cadrul proiectului urmează să fie executate și lucrări de reconstituire a Băii medievale turcești, aceasta fiind cea mai mare dintre cele trei băi urbane descoperite în urma săpăturilor arheologice. Valoarea lucrărilor planificate constituie peste 27,5 mln lei (1,37 mln euro), iar finalizarea acestora este planificată către toamna anului curent.\n\nOdată cu implementarea activităților planificate se urmărește nu doar îmbunătățirea aspectului rezervației, dar și creșterea fluxului de vizitatori în această zonă cu un potențial turistic deosebit. Această inițiativă de anvergură este susținută de Guvernul Republicii Moldova prin alocarea financiară necesară din Fondul Național de Dezvoltare Regională și Locală (FNDRL).",
    "metadata": {
      "original_file": "Radio_Orhei_0152.html"
    }
  },
  {
    "title": "Ca și Partidul ”Șansă”, candidatul PAS cere anularea alegerilor la Orhei",
    "content": "Sergiu Stanciu, candidatul din partea PAS în alegerile pentru funcția de primar la Orhei cere anularea acestora. Potrivit Ziarului de Gardă , Stanciu a anunțat marți seară, 7 noiembrie, că a depus o contestație la Consiliul Electoral al Circumscripției Electorale municipiul Orhei nr. 25 și nr. 25/1 prin care cere „declararea nulității rezultatelor” scrutinului din 5 noiembrie în municipiu, având în vedere „multiplele încălcări care au influențat rezultatele alegerilor”. \n\n Și partidul ”Șansă” a cerut anularea alegerilor la Orhei, de rând cu alte raioane. Potrivit DISINFO.MD „Șansă” reclamă încălcări grave ale legislației electorale, care ar fi influențat rezultatele alegerilor și atribuirea mandatelor aleșilor locali. Mai exact, partidul acuză că toți candidații săi au fost excluși din cursă „abuziv și ilegal” cu doar o zi înainte de alegeri. \n\n Alegerile în municipiul Orhei au fost castigate de candidata FASM, Tatiana Cociu cu peste 57%, pe locul doi plasându-se Sergiu Stanciu, cu 17%. \n\n În rapoartele Promo-Lex, organizație specializată de monitorizarea alegerilor Orheiul nu a figurat cu încălcări grave constatate de monitori.",
    "metadata": {
      "original_file": "Radio_Orhei_0294.html"
    }
  },
  {
    "title": "”Principialitate”: în mai Shor se mândrea cu sancțiunile europene, iar în august cere ca acestea să fie scoase",
    "content": "Cetățeanul de onoare al Orheiului și deputatul fugar Ilan Shor,dar și deputata Marina Tauber solicită ca sancțiunile europene introduse în luna mai împotriva lor să fie anulate. Despre aceasta scriu mai multe media din Chișinău, potrivit cărora cei doi sunt reprezentați de aceiași avocați care au contestat la Curtea de Justiție a Uniunii Europene , anul acesta, și sancțiunile impuse de UE împotriva miliardarului rus Roman Abramovici. \n\n Amintim că pe de altă parte, în aceiași zi în care au fost anunțate sancțiunile europene, Ilan Shor declara că astfel Uniunea Europeană i-a decernat un premiu care certifică faptul că el este patriot. În mai curent politicianul a mai spus că, acțiunile Uniunii Europene sunt o răzbunare pentru criticile aduse la adresa Bruxellesului.",
    "metadata": {
      "original_file": "Radio_Orhei_0349.html"
    }
  },
  {
    "title": "O consilieră raională a PAS a demisionat",
    "content": "Comisia Electorală Centrală în ședința sa din 9 iulie a ridicat, înn baza cererii de demisie mandatul de consilier raional a Alionei Baciu, aleasă pe lista Partidului Politic „Partidul Acțiune și Solidaritate” în Consiliul raional Orhei. \n\n Mandatul devenit vacant i-a fost atribuit candidatului supleant Ion Zagorodniuc. \n\n Acesta a fost preavizat asupra obligației de a respecta termenul de 30 de zile pentru înlăturarea stării de incompatibilitate în cazul apariției acesteia. \n\n Amintim că tot în ședința din 9 iulie, CEC a ridicat mandatul de consilier municipal la Orhei al lui Sergiu Stanciu, care a candidat din partea PAS și pentru funcția de primar al municipiului.",
    "metadata": {
      "original_file": "Radio_Orhei_0125.html"
    }
  },
  {
    "title": "Azi în raionul Orhei au votat cu cca o mie de alegători mai mult decât în primul tur",
    "content": "Spre ora 21:00 când s-au închis secțiile de vot, în raionul Orhei potrivit datelor preliminare ale CEC votaseră 45321 alegători. Cifra este cu aproape o mie de voturi mai mare decât cea înregistrată acum două săptămâni, în primul tur al alegerilor prezidențiale. Atunci în raionul Orhei au votat peste 44,3 mii de alegători. Rata de participare este comparabilă cu cea din primul tur al alegerilor prezidențiale de acum 4 ani ani și mai proastă decât în alegerile parlamentare din 2021. \n\n Atunci la urnele de vot în raionul Orhei s-au prezentat peste 45 mii alegători, peste 46,6 mii alegători. \n\n Totuși comparativ cu primul tur al alegerilor prezidențiale din 2016, cifra orheienilor care au ieșit azi la vot este mai mare. În 2016 în raionul Orhei la urnele de vot s-au prezentat 43153 de votanți, în condițiile în care alegătorii din orașul Orhei au fost intimidați de reprezentanții Partidului Șor de a se prezenta la urne. În turul doi al alegerilor prezidențiale din 2016, la urnele de vot în raionul Orhei au ieșit 49039 de alegători.",
    "metadata": {
      "original_file": "Radio_Orhei_0060.html"
    }
  },
  {
    "title": "Emisiune de acțiuni de o jumătate de million de lei la o societate pe acțiuni din Orhei",
    "content": "În Monitorul Oficial de vineri, 10 februarie a fost publicată hotărârea Comisiei Naționale a Pieții Financiare prin care în Registrul emitenților de valori mobiliare a fost înregistrat rezultatul emisiunii suplimentare de acțiuni a Societății pe Acțiuni ”Service” din Orhei. Potrivit sursei citate au fost emise 50 mii de acțiuni, în sumă totală de o jumătate de million de lei, din contul datoriilor creditoare. \n\n S.A ”Service” a fost înregistrată la 14 ianuarie 1995, își are adresa juridcă pe strada Vasile Lupu 41, iar administratorul acesteia este omul de afaceri Victor Jantovan. \n\n Numele acestuia a figurat toamna trecută într-o investigație a Centrului de Investigații Jurnalistice potrivit căreia două companii administrate de Victor Jantovan au făcut donații pentru o asociație obștească condusă activistul Pavel Grigorciuk. \n\n Zilele trecute numele acestuia a figurat într-o investigație a TV.8, privind proprietarii terenurilor de pe malurile lacurilor din Orhei și Hâncești. \n\n În ianuarie 2016, Victor Jantovan se lăuda că l-a votat pe Ilan Shor în cadrul alegerilor locale din 2015.",
    "metadata": {
      "original_file": "Radio_Orhei_0430.html"
    }
  },
  {
    "title": "Ce avere declară pentru 2023 prezentatorul de la adunarea Pobedăi lui Shor",
    "content": "Evenimentul de coalizare a forțelor proruse afiliate lui Ilan Shor, care s-a ținut la Moscova, a fost moderat de Avelin Tabarcea, directorul Centrului de Cultură ”Andrei Suruceanu” din Orhei, administratorul Complextului Sportiv Raional Orhei, dar și administratorul companiei care gestionează postul de radio Radio Orhei FM. \n\n În calitate de manager al unei întreprinderi municipale – Complexul Sportiv Raional Orhei, acesta era obligat să depună o declarație de avere și interese pentru anul 2023. Totuși, declarația depusă din această funcție pe site-ul Autorității Naționale de Integritate , lipsește. Pentru anul trecut Tabarcea a depus o declarație din postura de fost consilier municipal al Partidului Șor. \n\n Potrivit documentului , în funcția de director al CRC ”A.Suruceanu”, Tabarcea a primit anul trecut un salariu de 132 mii lei. De la Complexul Sportiv Raional acesta a încasat 12 mii lei. Alte 24 mii lei Avelin Tabarcea le-a primit de la compania SRL Media Resurse care gestiona posturile Orhei TV și TV6, activitatea cărora a fost suspendată de autoritățile centrale pentru propagandă. \n\n Încă 14 lei Tabarcea le-a primit drept îndemnizație de consilier. \n\n Avelin Tabarcea deține un apartament de 57,7 m 2 procurat în 2016, cu valoarea de piață de 312.9 mii lei, adică cca 15 mii de euro. \n\n Familia omniprezentului manager are în proprietate și două automobile. Un Mercedes procurat în 2021 cu 50 mii lei și un Citroen Jumper procurat în 2022 cu 40 mii lei. \n\n Avelin Tabarcea are o datorie de 100 mii lei față de Natalia Tabarcea, contractat în 2021 și care trebuie întors până în 2026. \n\n La categoria interese personale, Avelin Tabarcea nu declară nimic, deși în registrele publice oficiale apare drept administrator al SRL Media Forum, care gestionează postul de radio Radio Orhei FM, dar și administrator al Asociației Obșteșri ORH-IDEA.",
    "metadata": {
      "original_file": "Radio_Orhei_0172.html"
    }
  },
  {
    "title": "Incendiul a luat viața unei femei din Mitoc, Orhei",
    "content": "În pofida faptului că săptămânal angajații Direcției Situații Excepționale mun. Orhei desfășoară măsuri de prevenire a incendiilor fie prin intermediul surselor mass-media, fie prin întruniri cu cetățenii, ultimii ignoră acele recomandări antiincendiare care pot să le salveze viața și bunurile, anunță un comunicat al DSE Orhei\n\nUn caz de imprudență cu focul deschis s-a soldat cu decesul unei femei de 80 ani în seara zilei de 30 octombrie 2022, în s. Mitoc, r-l Orhei.\n\nAstfel la orele 19:21 pompierii din Orhei au fost alertați precum că în satul Mitoc, într-o casă de locuit a izbucnit un incendiu. Imediat la adresa indicată a fost îndreptată o echipă de intervenție, care a constatat că incendiul a izbucnit într-o casă cu dimensiunile 9×6 m. \n\n Proprietara casei, a fost evacuată din casă de către vecini și preluată de medicii care erau deja la fața locului, însă la scurt timp aceștea au constatat decesul femeiei.\n\nDe la începutul anului curent, din cauza nerespectării regulilor antiincendiare, și-au pierdut viața 6 persoane și alte patru au fost traumatizate.",
    "metadata": {
      "original_file": "Radio_Orhei_0488.html"
    }
  },
  {
    "title": "Un consilier al blocului ACUM Platforma DA și PAS la Piatra, Orhei a tras chiulul și a rămas fără mandat",
    "content": "Absențele nemotivate au lăsat fără mandat un consilier communal din Piatra, ales pe listele Blocului electoral „ACUM Platforma DA și PAS”. Potrivit unei hotărâri a Comisiei Electorale Centrale ,adoptate zilele trecute Consiliul comunal Piatra, raionul Orhei, prin decizia nr. 6/3 din 19 octombrie 2022, a ridicat mandatul consilierului Leonte Serghei ales pe lista Blocului electoral „ACUM Platforma DA și PAS” în legătură cu absența fără motive întemeiate de la trei ședințe consecutive ale consiliului. Astfel, a devenit vacant un mandat de consilier atribuit concurentului electoral respectiv. \n\n Conform documentelor electorale pe care le deține Comisia Electorală Centrală, mandatul de consilier în Consiliul comunal Piatra îi revine candidatului supleant Sandu Ecaterina de pe lista Blocului electoral „ACUM Platforma DA și PAS”, confirmată prin hotărârea Judecătoriei Orhei (sediul Central) din 31 octombrie 2019. \n\n Potrivit hotărârii CEC, consiliera Ecaterina Sandu a fost previzată asupra obligației de a respecta termenul de 30 de zile pentru înlăturarea stării de incompatibilitate în cazul apariției acesteia.",
    "metadata": {
      "original_file": "Radio_Orhei_0467.html"
    }
  },
  {
    "title": "O instituție condusă de șoriști și o instituție condusă de proeuropeni au aceiași atitudine de nerespectare a Legii privind accesul la informațiile de interes public",
    "content": "Două instituții conduse de exponenți ai curentelor politice care se declară diametral opuse, au aceiași atitudine de nerespectare a Legii privind accesul la informație. Este vorba de Primăria Orhei, care este condusă de exponenți ai lui Ilan Șor, care militează pentru o apropiere de Rusia cât și Consiliul Audiovizualului, majoritatea membrilor căruia au fost numiți de Parlament, Guvern și Președenție – instituții controlate de reprezentanții partidului PAS care militează pentru o apropiere de UE. \n\n Cererile de acces la informații au fost adresate prin intermediul portalului vreauinfo.md. \n\n În primul caz, Consiliului Audiovizualului i-au fost solicitate câteva documente legate de posturile de radio Radio Orhei FM, Radio Orhei și Primăria Orhei. \n\n În al doilea caz, Primăriei Orhei i-au fost solicitate mai multe documente legate de ședința Consiliului Municipal Orhei din 6 decembrie, în contextul alegațiilor publice a consilierului local Sergiu Aga, potrivit căruia cifrele din decizia privind aprobarea bugetului pentru anul viitor, care a fost publicată în Registrul de Stat al actelor locale, nu corespund cu cele votate în ședința CM Orhei. \n\n Ambele instituții la expirarea celor 10 zile, termen prevăzut de Legea privind accesul la informațiile de interes public nu au oferit informațiile solicitate și nici nu au informat despre o eventuală prelungire a termenului de examinare a solicitărilor.",
    "metadata": {
      "original_file": "Radio_Orhei_0037.html"
    }
  },
  {
    "title": "Și Curtea Supremă de Justiție obligă CECE Orhei să reexamineze cererea privind înregistrarea lui Pavel Verejanu în calitate de candidat independent",
    "content": "Curtea Supremă de Justiție a menținut azi hotărârea Curții de Apel Chișinău prin care Consiliul Electoral de Circumscripție Electorală mun.Orhei a fost obligat să reexamineze cererea privind înregistrarea lui Pavel Verejanu în calitate de candidat independent în funcția de Primar al mun. Orhei, raionul Orhei. \n\n Potrivit încheierii , CECE mun. Orhei nr. 25/1, doar tangențial a făcut trimitere la noile prevederi din Codul electoral prin care s-au introdus restricții noi de a candida și noua procedură în acest sens, fără a descrie în detaliu dacă a fost acordată posibilitatea lui Pavel Verejanu, de a veni cu probe și argumente în legătură cu includerea în această listă a persoanelor care nu pot fi înregistrate în calitate de concurenți electorali. Astfel, din momentul inițierii procedurii administrative, CECE mun. Orhei nr. 25/1 avea obligația să înștiințeze participantul despre acest fapt, iar ca urmare a emiterii hotărârii nr. 15 din 06 octombrie 2023, să motiveze și să probeze faptele constatate ce au stat la baza emiterii actului administrativ, cu respectarea principiului proporționalității. \n\n În încheierea sa completul care a examinat cauza atestă că motivele de casare, invocate în recurs de către Consiliul Electoral al Circumscripției Electorale municipale Orhei nr. 25/1, nu se încadrează în temeiurile prevăzute la art. 2451 din Codul administrativ, deoarece se referă la dezacordul recurentului cu soluția pronunțata de către Curtea de Apel Chişinău și nu relevă interpretarea contrară a legii și aplicarea eronată a normelor de drept material sau procedural sau că aceasta ar fi arbitrară sau s-ar baza în mod determinant pe aprecierea vădit nerezonabilă a probelor, respectiv nu constituie temei de casare a hotărârii recurate.",
    "metadata": {
      "original_file": "Radio_Orhei_0308.html"
    }
  },
  {
    "title": "Și fosta primărița din Jora de Mijloc, Marina Tauber ar fi primit cetățenia Rusiei",
    "content": "Agenția de presă INFOTAG scrie că deputata Marina Tauber, ar fi primit cetățenia rusească concomitent cu fugarul Ilan Shor. Agenția face trimitere la surse nespecificate și amintește că în timpul unei călătorii recente la Moscova, Tauber a fost de asemenea decorată cu Ordinul Prieteniei. În numele președintelui rus Vladimir Putin, distincția i-a fost înmânată de președintele Dumei de Stat, Viaceslav Volodin. \n\n Astăzi în spațiul public a apărut informația că fostul primar de Orhei, Ilan Shor a primit cetățenia Federației Ruse. Mass-media din capitală citeză reprezentanți ai Inspectoratului General de Poliție potrivit cărora Shor a primit cetățenia rusă la sfârșitul lunii ianuarie curent.",
    "metadata": {
      "original_file": "Radio_Orhei_0164.html"
    }
  },
  {
    "title": "Viceprimarul responsabil de domeniul economic la Orhei vrea să demisioneze",
    "content": "Consiliul Municipal Orhei va examina în ședința sa extraordinară de vineri, 24 ianuarie proiectul de decizie privind eliberarea din funcția de viceprimar al municipiului Orhei. Potrivit proiectului de decizie, publicat astăzi pe site-ul primăriei este vorba de viceprimarul responsabil de domeniul economic, Sergiu Moraru. Acesta a depus azi cerere de demisie, care urmează să fie aprobată de aleșii locali. Sergiu Moraru, care ca și întreaga conducere a municipiului Orhei, nu este din Orhei, a fost numit în funcția actuală de majoritatea din CM Orhei dominată de consilierii afiliați lui Ilan Șor, la sfârșitul lunii mai a anului trecut.",
    "metadata": {
      "original_file": "Radio_Orhei_0021.html"
    }
  },
  {
    "title": "Intervenția pompierilor la lichidarea unui incendiu produs în raionul Orhei",
    "content": "Intervenția pompierilor la lichidarea unui incendiu produs în raionul Orhei\n\nÎn dimineața zilei de 21 noiembrie 2022 pompierii au intervenit de urgență pentru a lichida un incendiu izbucnit într-o locuință cu două nivele din localitatea Morovaia, raionul Orhei.Potrivit unui comunicat al Direcției Situații Excepționale Orhei, apelul la Serviciul 112 a fost recepționat la ora 00:45. Potrivit primelor informații, focul a cuprins acoperișul casei, dar și bunurile materiale din interiorul locuinței. Imediat, la fața locului au fost trimise două echipaje de salvatori și pompieri. Ajunși, aceștia au evacut din interiorul casei proprietarul cu diverse arsuri. Ulterior, acesta a fost preluat de serviciul de asistență medicală urgentă și transportat la spitalul raional. Angajații IGSU au reușit localizarea incendiului la ora 03:19. După mai multe ore de luptă cu flăcările, pompierii au lichidat focul la ora 06:03. În urma incendiului a fost afectat acoperișul locuinței, dar și mai multe bunuri materiale dintr-o odaie cu suprafața de 15 m2. Totodată incendiul s-a răspândit asupra garajului din apropiere, iar focul a distrus complet un automobil și parțial un tractor din interiorul garajului. În timpul lichidării incendiului, salvatorii au reușit să preîntâmpine o posibilă deflagrație, evacuând din interiorul locuinței 2 butelii cu gaz. Cauza și circumstanțele producerii inceniului urmează a fi stabilite ulterior. Potrivit IGSU, în ultimile 24 de ore salvatorii și pompierii au intervenit în 21 situații de risc. \n\n Inspectoratul General pentru Situații de Urgență atenționează repetat cetățenii despre regulile de apărare împotriva incendiilor. Mai mult ca atât, accentuând că exploatarea buteliilor cu gaz în locuințe este periculoasă. Salvatorii și pompierii îndeamnă oamenii să evite utilizarea și încărcarea buteliilor. În cazul în care persoanele optează pentru folosirea acestora, este indicată poziționarea buteliilor în cutii metalice în afara încăperilor la o distanță minimă de 5 metri de la intrarea în locuință. Buteliile de rezervă trebuie să fie păstrate doar în aer liber departe de încăperi. \n\n În acest context, pentru prevenirea cazurilor de explozii și incendii cauzate de exploatarea buteliilor cu gaz, pompierii reamintesc despre riscul utilizării buteliilor cu gaz, printr-un spot social lansat anterior. https://www.youtube.com/watch?v=V1UadwhvOa4&t=3s",
    "metadata": {
      "original_file": "Radio_Orhei_0471.html"
    }
  },
  {
    "title": "Ce spune ANRE despre situația privind tarifele la apă și canalizare din Orhei. Ce i se cere",
    "content": "Agenția Națională pentru Reglementare în Energetică a publicat ieri un comunicat în care spune că:” Consiliul Municipal Orhei, în calitate de fondator al S.A. „Regia Apă Canal-Orhei”, are reprezentanți în Consiliul de Administrație al operatorului. Aceștia au fost informați în mod constant despre solicitarea operatorului, transmisă prin scrisoarea nr. 274-05 din 20 mai 2024, care viza ajustarea tarifelor pentru furnizarea/prestarea serviciului public de alimentare cu apă potabilă, serviciului public de canalizare și epurare a apelor uzate, precum și pentru producerea și transportarea apei în vederea redistribuirii pentru operatorul regional din satul Piatra.\n\nTarifele propuse de operator au fost analizate de ANRE pe baza principiului suportării de către consumatori doar a costurilor justificate, minim necesare pentru desfășurarea activității reglementate. Componentele determinante luate în considerare în cadrul acestei examinări includ:\n\n– Volumul total de apă estimat pentru furnizare în 2024 – 1083,6 mii m3. \n\n – Volumul prognozat al apelor uzate – 895,5 mii m3. \n\n – Pierderile de apă estimate pentru anul 2024 – 359,3 mii m3 (23,8% din volumul captat). \n\n – Indicele prețului de consum prognozat pentru Republica Moldova în 2024 – 4,7 %.\n\nPrincipalii factori care au determinat majorarea tarifelor includ creșterea salariului minim pe economie cu 25% și aplicarea coeficientului de complexitate pe ramură (în baza deciziei Consiliului de Administrație a întreprinderii), ceea ce a dus la o creștere a veniturilor reglementate ale operatorului cu 10,2 milioane lei, precum și acoperirea deficitului tarifar acumulat în primele șase luni ale anului 2024, în valoare de 3,8 milioane lei.\n\nConform art. 35 alin. (13) din Legea nr. 303/2013, tarifele pentru serviciul public de alimentare cu apă potabilă, canalizare și/sau epurare a apelor uzate, prestate de operatorii care activează în baza unor acorduri sau contracte semnate cu organisme financiare internaționale, sunt stabilite în strictă conformitate cu Metodologia de determinare, aprobare și aplicare a tarifelor și se aprobă de către ANRE. ANRE rămâne o instituție independentă și echidistantă în activitatea sa, aplicând cu rigurozitate legislația în vigoare și având ca obiectiv principal protejarea intereselor consumatorilor, prin asigurarea unor tarife corecte și justificate.” \n\n \n\n Totodată Agenției, prin intermediul portalului Vreauinfo.md , prin care orice cetățean poate solicita informații de interes public, I s-a solicitat publicarea documentelor prezentate de SA Regia Apă-Canal Orhei, care au stat la baza aprobării tarifului pentru serviciile publice de alimentare cu apă și canalizare în ședința din 28 iunie 2024. \n\n \n\n\n\nAminim că anul trecut tariful la apă și canalizare la Orhei a mai fost majorat. Majorarea s-a făcut la solicitarea SA Regia Apă-Canal Orhei, întreprindere fondată de Consiliul Municipal Orhei.\n\n\n\n În septembrie trecut tariful pentru serviciul public de canalizare și de epurare a apelor uzate, penntru consumatorii casnici deserviți de Apă Canal-Orhei a fost stabilit la 14,04 lei/m³, față de 6,4 lei/m 3 , cât era tariful până atunci. \n\n Tot în septembrie trecut a fost majorat de la 16,74 lei/m 3 până la 17,36 lei/m 3 tariful ce vor achita consumatorii casnici pentru serviciul de alimentare cu apă.\n\n\n\n La sfârșitul lunii iunie curent Agenția Națională pentru Reglementare în Energetică a aprobat în ședința de sa majorarea tarifelor la apă și canalizare achitate de orheieni. Majorarea s-a făcut la solicitarea Societății pe Acțiuni Regia Apă-Canal Orhei, fondată de autoritățile municipale. \n\n Astfel noul tarif la apă în Orhei este de 23,05 lei/m³, față de 17,36 lei/m³ cât costa anterior. Pentru consumatorii non-casnici, tariful a rămas neschimbat la 26,10 lei/m³.Serviciul de canalizare a fost stabilit la același nivel atât pentru consumatorii casnici, cât și pentru cei non-casnici – 28,15 lei/m³. Anterior consumatorii casnici achitau 14,04 lei/m³, iar consumatorii non-casnici 27,18 lei/m³. \n\n Producerea și transportarea apei pentru redistribuire la punctul de branșare cu s. Piatra a fost stabilită la 1,41 lei/m³.",
    "metadata": {
      "original_file": "Radio_Orhei_0099.html"
    }
  },
  {
    "title": "Instituții conduse de exponenți ai PAS, PDCM și a lui Shor cu aceleași apucături de nerespectare a Legii privind accesul la informațiile de interes public",
    "content": "Trei instituții care pe parcursul ultimelor luni au fost solicitate să ofere informații de interes public prin intermediul portalului vreauinfo.md nu au făcut-o.\n\n\n\n În primul caz, Consiliul Raional Orhei, care este condus de o alianță PDCM-PCRM-PSRM-Shor nu a răspuns la solicitarea de a oferi copiile rapoartelor de activiitate a Întreprinderii Municipale Complexul Complexul Sportiv Raional Orhei pentru anii 2023,2022,2021, cererea fiind adresată pe 16 mai. \n\n Asta în condițiile în care Legea prvidin întreprinderea stat și municipală prevede că întreprinderea de stat/municipală este obligată să plaseze pe pagina web oficială a sa și pe pagina web oficială a fondatorului statutul întreprinderii, regulamentele interne, raportul anual al întreprinderii și rapoartele de audit.Raportul anual al întreprinderii va fi plasat pe pagina web în termen de 4 luni de la sfîrșitul fiecărui an de gestiune și va conține cel puţin.\n\n\n\n În al doilea caz Primăria Orhei, condusă de exponenți ai Partidului Forța Alternativă de Salvare a Moldovei afiliat lui Ilan Shor nu a oferit copiile documentelor ( inclusiv informații despre licitația, data și ora când a avut loc, sursa în care a fost publicat anunțul despre licitație) în temeiul cărora s-a permis instalarea unității comerciale a ”Aerofood ”SRL pe terenul public în parcul ”Orhei”, str. Vasile Lupu f/n, Parcul Vasile Lupu 2. Pe această adresă a fost instalară o gheretă comercială a SRL ”Aerofood”, și care a fost inclusă de Serviciul de Informații și Securitate într-o listă a persoanelor și entităților asociate lui Ilan Shor , în privința cărora există probe, informații documentate că sunt asociate subiectului restricțiilor, după cum se arată în nota SIS. Compania deține food-court-ul Air Cafe din incinta aeroportului. Cererea de informații a fost adresată în cel de-al doilea caz pe 23 mai . \n\n Legea privind administrația publică prevede că actele juridice de administrare și de dispoziție privind bunurile proprietate publică a unității administrativ-teritoriale se încheie cu persoanele fizice și persoanele juridice de drept privat prin licitație publică, organizată în condițiile legii, cu excepția cazurilor stabilite expres prin lege, dar în Registrul de stat al actelor locale nu este de găsit vreo decize privind organizarea licitațieii pentru dare în locațiune a terenului pe care a fost instalată ghereta SRL ”Aerofoood”\n\n\n\n În cel de-al treilea caz Agenția Servicii Publice conducerea căreia a fost numită de guvernarea PAS, nu a oferit lista organizațiilor necomerciale care își au adresa juridică în municipiul Orhei. \n\n Cererea de informații în cel de-al treilea caz a fost adresată la 17 iunie .\n\n\n\n Legea privind accesul la informații de interes public prevede că informațiile de interes public se comunică solicitantului din momentul în care sunt disponibile pentru a fi comunicate, dar nu mai târziu de 10 zile de la data înregistrării cererii.",
    "metadata": {
      "original_file": "Radio_Orhei_0133.html"
    }
  },
  {
    "title": "Opt incendii în sectorul locativ au solicitat intervenția angajaților DSE Orhei",
    "content": "Alte 8 incendii în sectorul locativ și 6 focare de vegetație și de gunoiște s-au produs săptămâna precedentă în raioanele Orhei, Telenești, Rezina și Șoldănești, anunță un comunicat al Direcției Situații Excepționale Orhei. Totodată 3 automobile au fost distruse de incendiile produse din cauza defecţiunile tehnice. Astfel numărul intervențiilor la lichidarea focarelor nu scade nicidecum, cauzele izbucnirii acestor incendii rămân aceleași: imprudența cu focul deschis; încălcarea regulilor de exploatare a sobelor, a instalațiilor cu gaze și a aparatelor electrice; imprudența în timpul fumatului; construcția greșită, defecte ale sobelor sau canalelor de evacuare a fumului. \n\n În acest context, cu scop de diminuare a incendiilor din locuințe, angajații DSE mun Orhei împreună cu Postul de Pompieri Teritorial din s. Peresecina și administrați locală, cât și angajații IP Orhei au desfășurat la 19 februarie 2023 o măsură de prevenire a incendiilor în s. Peresecina. \n\n Astfel, pentru a informa un număr mare de locuitori cu regulile antiincendiare, au fost formate 5 grupe mixte, care au discutat cu cetățenii și le-au reamintit normele de apărare împotriva incendiilor. Totodată au fost amplasate în locurile publice pliante cu conținut informativ în domeniu. \n\n Astfel de activități angajații DSE mun Orhei vor desfășura în mai multe localități din raionul Orhei pe parcursul anului. \n\n Doar împreună putem evita situațiile de criza!!!",
    "metadata": {
      "original_file": "Radio_Orhei_0426.html"
    }
  },
  {
    "title": "Percheziții ale CNA la Primăria Orhei. Primarul și viceprimarii orașului ar fi fost reținuți",
    "content": "Ofițerii Centrului Național Anticorupție (CNA) au descins vineri, 11 octombrie, la Orhei, într-un dosar pornit pe faptul coruperii pasive și încălcării modului de gestionare a mijloacelor financiare ale partidelor politice. Ofițerul de presă al CNA, Angela Starinschi, a declarat pentru Realitatea.md că sunt vizați mai mulți funcționari publici.\n\n„CNA și procurorii efectuează acțiuni de urmărire penală la Primăria municipiului Orhei într-un dosar pornit pe faptul coruperii pasive și încălcării modului de gestionare a mijloacelor financiare ale partidelor politice sau ale fondurilor electorale. Sunt vizați mai mulți funcționari publici ”, a declarat Angela Starinschi.\n\nPreliminar, potrivit surselor Pulsmedia.md, ar fi fost reținut primarul orașului Orhei, Tatiana Cociu, dar și viceprimarii.\n\nReprezentanții CNA precizează că după finalizarea acțiunilor procesuale vor reveni cu detalii despre persoanele bănuite. \n\n \n\n sursa: realitatea.md",
    "metadata": {
      "original_file": "Radio_Orhei_0076.html"
    }
  },
  {
    "title": "COMUNICAT DSE Orhei: trei persoane au decedat în urma incendiilor produse săptămâna trecută",
    "content": "Opt incendii devastatoare s-au produs săptămâna trecută în Orhei, Rezina, Telenești și Șoldănești, soldate cu victime omenești şi pierderi materiale colosale.\n\nPrimul incendiu în sectorul locativ de săptămâna trecută s-a produs la Șoldănești în s. Sîrcova, la data de 11 decembrie 2023. Aici pompierii au stins focul ce a cuprins jumate dintr-o bucătărie de vară, iar salvatorii au acordat primul ajutor medical proprietarei, care avea o plagă la braț. Ulterior femeia de 41 ani a fost preluată de SAMU. În ziua următoare de intervenția pompierilor din Telenești au avut nevoie proprietarii unei locuințe din s. Bălășești, r-l Sângerei. La fața locului pompierii au constat că focarul este într-o odaie iar focul poate să se răspândească spre celelalte încăperi. Pompierii au stopat flăcările și au salvat mai mult de jumate din locuință.\n\nÎn dimineața zilei de 13 decembrie la Puțuntei, r-l Orhei a generat un foc în podul unei case. Pompierii au lichidat focarul şi au demontat coșul de fum din cauza căruia s-a produs incendiul.\n\nLa data de 14 decembrie, dis de dimineață, într-o casă din s. Susleni, r-l Orhei s-a produs un incendiu soldat cu decesul unui bărbat în vârstă de 57 ani, care s-ar fi intoxicat cu monoxid de carbon. În cadrul cercetării s-a stabilit că focul a generat de la o țigară nestinsă, căzută pe așternuturile patului.\n\nTrei incendii care au provocat patru victime s-au produs în noaptea de 16 spre 17 decembrie în raionul Rezina. Astfel, la ora 23:27 pompierii au fost alertați precum că într-un bloc locativ din str. Trandafirilor s-a incendiat un apartament. Pompierii şi salvatorii au evacuat locatarii, iar într-un apartament de la etajul doi, unde ar fi fost focarul, a fost găsit cadavrul unei femei de 43 ani, iar părinții acesteia au primit diverse traumatisme. Bărbatul de 71 ani a primit arsuri la față, iar soția acestui de 66 ani s-a ales cu arsuri ale picioarelor și ambii s-au intoxicat cu produse ale arderii. Al doilea incendiu a avut loc la Stohnaia. Aici flăcările au cuprins toată casa, iar după lichidare focului pompierii au găsit cadavrul carbonizat al unei femei. Al treilea focar a generat într-o încăpere auxiliară a unei stomatologii din str. 27 August din Rezina. Cauzele producerii incendiilor urmează de a fi stabilite de către organele competente, iar pe cauza exactă a deceselor se va expune medicul legist.\n\nȘi iarăși din cauza construcției greșite ale coșului de fum sau defectele acestuia a ars parțial acoperișul unei case din s. Alcedar, r-l Șoldănești în seara zilei de 16 decembrie.\n\nO casă din satul Horodiște, r-l Rezina a ars în totalitate în după amiaza zilei de 17 decembrie. Aici victime nu au fost înregistrate.\n\nCauzele frecvente producerii incendiilor rămân a fi construcția greșită sau defecte ale sobelor și a coșurilor de fum, nerespectarea regulilor antiincendiu la exploatarea sobelor, imprudența în timpul fumatului.\n\nPompierii și salvatorii îndeamnă în continuare cetățenii să respecte cu strictețe regulile de apărare împotriva incendiilor pentru a evita cazurile tragice.",
    "metadata": {
      "original_file": "Radio_Orhei_0261.html"
    }
  },
  {
    "title": "Pierderi de peste 2,4 milioane lei pentru ÎM Servicii Comunal-Locative Orhei în 2022",
    "content": "Anul trecut, Întreprinderea Municipală Servicii Comunal-Locative Orhei a înregistrat pierderi de peste 2,4 milioane lei. Aceste date se conțin în raportul anual al întreprinderii publicat spre consultări publice încă vara curentă. Potrivit documenului, în mare parte pierderile sunt cauzate de prestarea serviciilor de energie termică în rezultatul scumpirilor la gaze naturale, energie electrică, din această activitate fiind înregistrate pierderi de cca 1,38 milioane lei. \n\n Potrivit raportului, anul trecut, a scăzut și cifra veniturilor întreprinderii. Dacă în 2021, venitul din vânzări a constituit peste 80,3 milioane lei, atunci anul trecut venitul din vânzări până la 64,3 milioane lei. \n\n Cel mai mult, în 2022, au scăzut veniturile obținute în urma reparației drumurilor. Dacă în 2021 au fost încasate aproape 33 milioane lei, în 2022 pentru reparația drumurilor întreprinderea a primit peste 13,8 milioane lei. \n\n Practic neschimbată rămâne cifra datoriilor pe termen lung ale întreprinderii. În anul 2021, datoriile pe termen lung constituiau peste 44,5 milioane lei, iar în anul trecut – peste 43,9 milioane lei. \n\n Potrivit documentului, în 2022 în cadrul întreprinderii activau 220 de persoane, existând 394 unități aprobate. Numărul angajaților a scăzut cu 16 persoane, comparativ cu 2021. \n\n Salariul mediu în 2022, a constituit peste 8,1 mii lei. \n\n Pe de altă parte, în raport nu este indicat salariul persoanelor cu funcții de conducere (fondatori, membri ai consiliilor de administrație, administratori, membri ai comisiei de cenzori), deși acest lucru este cerut de Legea privind întreprinderea de stat și întreprinderea municipală.",
    "metadata": {
      "original_file": "Radio_Orhei_0324.html"
    }
  },
  {
    "title": "Peste 2150 de cetățeni români din Republica Moldova au votat azi la secția de vot din Orhei",
    "content": "Datele Autorității Electorale Permanente din România arată că la secția de vot deschisă la Orhei pentru alegerile europarlamentare au votat 2153 de cetățeni români. Din cele 52 de secții de vot deschise în Republica Moldova, la secția din Orhei s-a înregistrat cea mai mare prezență. În total în Republica Moldova au votat peste 56,7 mii de cetățeni români. În afara granițelor României, potrivit AEP au votat peste 208,7 mii de cetățeni români, iar Republia Moldova se află pe primul lor după numărul de alegători români care au votat.",
    "metadata": {
      "original_file": "Radio_Orhei_0148.html"
    }
  },
  {
    "title": "Consilieri noi în Consiliul Raional Orhei",
    "content": "În Consiliul Raional Orhei vor veni doi consilieri noi. Comisia Electorală Centrală a aprobat în ședința sa recenta o hotărâre înn acest sens. Potrivit documentului CEC a recepționat cererile de demisie ale consilierilor Adaşan Vasile ales pe lista Partidului Politic „Partidul Dezvoltării şi Consolidării Moldovei” și a consilierului independent Lupacescu Iurie din cadrul Consiliului raional Orhei, precum și documentele necesare atribuirii mandatelor de consilier următorilor candidați supleanți. Întrucât a devenit vacant un mandat de consilier deținut de un consilier independent, a fost restabilit șirul descrescător în condițiile art. 172 alin. (10) din Codul electoral, iar după restabilirea acestuia, cea mai mare valoare numerică îi revine listei de candidați din partea Partidului Politic Alianța Liberalilor și Democraților pentru Europa.\n\nConform documentelor electorale pe care le deține Comisia Electorală Centrală, mandatele de consilier în Consiliul raional Orhei le revin candidaților supleanți Globa Andrei de pe lista Partidului Politic „Partidul Dezvoltării şi Consolidării Moldovei” și Ianeţ Pavel de pe lista Partidului Politic Alianța Liberalilor și Democraților pentru Europa, confirmate prin hotărârea nr. 249 din 21 noiembrie 2023 a Consiliului electoral al circumscripției electorale raionale Orhei nr. 25.\n\nNoii consilieri au fost preavizați asupra obligației de a respecta termenul de 30 de zile pentru înlăturarea stării de incompatibilitate în cazul apariției acesteia.",
    "metadata": {
      "original_file": "Radio_Orhei_0236.html"
    }
  },
  {
    "title": "Numărul de alegători din raionul Orhei îl depășește pe cel al populației orheiene cu reședință obișnuită",
    "content": "Zilele trecute Comisia Electorală Centrală a dat publicității datele privind numărul alegătorilor înscriși în în Registrul de Stat al Alegătorilor. Potrivit sursei citate, în raionul Orhei sunt înregistrați 97 225 alegători. Cifra este mai mare decât cea a populației cu reședință obișnuită din raionul Orhei. Potrivit datelor Biroului Național de Statistică , la 1 ianuarie 2023 în raionul Orhei erau înregistrate 78711 persoane, dintre care 18 224 locuiau în mun.Orhei. \n\n În numărul acestor persoane sunt incluse și cele cu vârsta sub 18 ani, vârstă de la care este permisă exercitarea dreptului la vot.",
    "metadata": {
      "original_file": "Radio_Orhei_0373.html"
    }
  },
  {
    "title": "Administratorul fostului post Orhei TV și fosta directoare a AO ”Pentru Orhei” au fost adăugați de UE în lista persoanelor sancționate pentru eforturi de destabilizare a situației din R. Moldova",
    "content": "Maria Albot, fosta directoare a Asociației Obștești ”Pentru Orhei„ și Dumitru Chitoroagă administratorul fostului post de televiziune Orhei TV au fost adăugați pe lista persoanelor sancționate de Uniunea Europeană pentru eforturi de destabilizare a situației din R. Moldova, pe fondul agresiunii rusești din Ucraina vecină. \n\n Potrivit Europa Liberă la 22 februarie 2024, Consiliul Uniunii Europene a anunțat că vor fi sancționați:\n• Dmitri Miliutin , șeful Departamentului de Informații Operaționale de la al cincilea directorat al Serviciului Rusesc de Securitate (FSB), responsabil de operațiunile rusești în R. Moldova, în special în regiunea transnistreană;\n• Arina Corșicova , șefa unor trusturi de presă din Moldova ce cuprind televiziunile Accent TV și Primul în Moldova, cărora li s-a suspendat licența, conducătoarea unor campanii de dezinformare și aliata oligarhului fugar Ilan Șor;\n• Dumitru Chitoroagă , proprietarul unor canale de televiziune din Moldova ca TV6 sau Orhei TV, cu licențe suspendate, care au promovat mesaje menite să submineze democrația, inclusiv la comanda lui Șor;\n• Maria Albot , consiliera pe teme externe a bașcanului UTA Găgăuzia, administratoarea fundației „Miron Șor”, considerată de UE aliată de încredere a lui Ilan Șor;\n• Victor Petrov , politician, membru al Adunării Populare din autonomia găgăuză, liderul unei formațiunii politice pro-ruse care a fuzionat cu partidul „Renaștere” al lui Șor.\n• Asociația Oamenilor cu Epoleți „Scutul Poporului” , grupare paramilitară condusă de Chiril Guzun, cuprinzând foști militari și polițiști, care pun la cale proteste, inclusiv cu folosirea violenței, în special în scopul destabilizării R. Moldova, în colaborare cu oamenii lui Șor.",
    "metadata": {
      "original_file": "Radio_Orhei_0220.html"
    }
  },
  {
    "title": "O constantă oficială – creșterea numărului de alegători moldoveni. CEC livrează date noi",
    "content": "Update: La publicarea știrii, în text s-a strecurat o eroare. În loc de Comisia Electorală Centrală a fost indicat Biroul Național de Statistică. Știrea a fost actualizată, cu rectificările de rigoare.\n\nLa o lună de la publicarea datelor statistice care arătau că numărul de alegători moldoveni a crescut comparativ cu datele anterioare, Comisia Electorală Centrală vine cu noi date din aceeași serie.\n\nDacă la începutul lunii iulie, în Registrul de Stat al Alegătorilor erau înscrise 3 299 973 de persoane, apoi la data de 1 august CEC comunică despre 3 301 121. Ceea ce înseamnă că, timp de o lună, pe ansamblul republicii, numărul de alegători s-a mărit cu 1148.\n\nÎn unul din cele mai mare, ca număr de populație, raion din republică, Orhei, potrivit datelor oficiale, situația e similară. Cu o lună în urmă erau 97 225 de alegători, iar acum sunt 97 289, adică în creștere cu 64 de persoane.\n\nÎn comunicatul său, CEC (mai jos) explică diferența cifrelor și prezintă date despre numărul alegătorilor pe fiecare unitate administrativ teritorială\n\nNumărul total de alegători înscriși în Registrul de Stat al Alegătorilor, la data de 1 august 2023, este de 3 301 121\n\nDin numărul total de alegători înscriși în Registrul de Stat al Alegătorilor ( 3 301 121 ), 2 770 899 cetățeni cu drept de vot sunt atribuiți pe unități administrativ-teritoriale de nivelul II (vedeți tabelul de mai jos).\n\nDiferența cuprinde persoanele care au cetățenia Republicii Moldova, dar nu au înregistrare la domiciliu sau reședință, inclusiv cei care au emigrat autorizat peste hotarele țării (259 386 de persoane) și cetățenii cu drept de vot având domiciliul înregistrat în unitățile administrativ-teritoriale din stânga Nistrului, aflate provizoriu în afara controlului suveran al autorităților constituționale ale Republicii Moldova (270 836 persoane).",
    "metadata": {
      "original_file": "Radio_Orhei_0365.html"
    }
  },
  {
    "title": "Comunicat DSE Orhei: incendiile de vegetație provoacă pagube și cetățenilor",
    "content": "Incendierea intenționată, imprudența cu focul deschis sau în timpul fumatului, sunt cele mă frecvente cauze ale izbucnirii incendiilor de vegetație în localitățile din Orhei, Rezina, Șoldănești și Telenești. Săptămâna precedentă au fost înregistrate în cele patru unități ale DSE mun Orhei 30 de cazuri de producere a focarelor la vegetație și gunoiște. Săptămânal DSE mun. Orhei întreprinde măsuri de prevenire a acestor incendii prin desfășurarea întrunirilor cu cetățenii și reprezentanții APL-ului cât și prin intermediul surselor massmedia, dar oamenii continuă să ignore recomandările pompierilor. Astfel, pentru a fi depistate persoanele care ar provoca un incendiu de vegetație sau gunoiște, DSE mun. Orhei a înaintat demersuri la Inspectoratul de poliție Orhei și Inspectoratul protecției mediului Orhei, cu ulterioara sancționare contravenienților. Reamintim că amenda minimă pentru provocarea/producerea unui incendiu de vegetație este de 10 000 lei.\n\nIncendiile de vegetație aduce daune nu doar mediului, florei și faunei, dar aduce pagube materiale și cetățenilor. Un astfel de incendiu a avut loc în amiaza zilei de 15 august 2024 în s. Chiperceni, r-l Orhei, unde de la un focar de vegetație, focul s-a extins asupra unui teritoriu privat. Astfel în urma acestui incendiu au fost distruse cca 25 m ster de lemne, un șopron și a fost afectată o livadă de cireși. La Rezina de la un incendiu de vegetație s-a aprins o construcție auxiliară.\n\nStimați cetățeni, incendiile de vegetație în mare parte cuprind arii extinse, unde necesită implicarea forțelor majore pentru lichidarea acestora, însă în acel moment pot apărea situații de risc unde este pusă în pericol viața omului. Pompierii și salvatorii vă îndeamnă să manifestați o maximă responsabilitate în timpul utilizării surselor de foc, iar dacă sunteți prin preajma unui focar de vegetație, mobilizați-vă și înlăturați-l, numai dacă în pericol nu este pusă vița și sănătatea dumneavoastră.",
    "metadata": {
      "original_file": "Radio_Orhei_0109.html"
    }
  },
  {
    "title": "Consilierii din partidul afiliat lui Șor zădărnicesc convocarea Consiliului Raional Orhei în ședința de constituire",
    "content": "Astăzi, a fost convocat în ședința de constituire Consiliul Raional Orhei. Din motive neanunțate, consilierii partidului afiliat lui Ilan Șor, Forța de Alternativă și de Salvare a Moldovei nu s-au prezentat la ședință, motiv pentru care aceasta nu a putut avea un caracter deliberativ. Deoarece la ședință s-au înregistrat mai puțin de 2/3 din numărul total al consilierilor, următoarea ședință de constituire, în conformitate cu art.13 din Legea privind administația publică local ă, a fost convocată pentru ziua de vineri ora 13, potrivit secretarului Consiliului Raional Serghei Caraman. \n\n Legea prevede că, dacă și în a doua ședință nu vor fi prezenți 2/3 din consilieri, atunci peste alte trei zile mai este convocată o ședință. Cea de-a treia ședință se consideră deliberativă dacă la ea participă o jumătate din consilierii aleși. În Consiliul Raional Orhei sunt 35 de consilieri. \n\n La ședința de azi au fost absenți și președintele în exercițiu al raionului Orhei, Dinu Țurcanu, dar și cei 4 vicepreședinți ai raionului. \n\n Amintim că, în urma alegerilor generale locale din 5 noiembrie, în Consiliul Raional Orhei au obținut: Partidul Acțiune și Solidaritate – 13 mandate, Partidul Forța de Alternativă și de Salvare a Moldovei – 10 mandate, Partidul Renaștere-Возрождение – 3 mandate, Partidul Dezvoltării și Consolidării Moldovei – 2 mandate, Partidul Socialiștilor – 2 mandate, câte un mandat au obținut Partidul Voința Poporului, Alianța Liberalilor și Democraților, Partidul Schimbării, în CR intrând și un consilier independent – Iurile Lupacescu. \n\n Totodată, astăzi deputata Marina Tauber pe pagina sa de facebook a anunțat că cei 10 consilieri ai FASM nu vor participa la ședința de constituire a CR Orhei, în semn de protest. Despre cei 3 consilieri ai Partidului Renaștere, afiliat și el lui Șor, Tauber nu a anunțat nimic.",
    "metadata": {
      "original_file": "Radio_Orhei_0277.html"
    }
  },
  {
    "title": "Alți primari câștigători în raionul Orhei",
    "content": "Încă câțiva primari au devenit câștigători din primul tur în raionul Orhei. La Crihana a învins candidatul FASM, Ion Stratulat cuu 52,33%. La Puțintei Ion Celan de la PAS cu 61,19%, la Trebujeni Cristina Gandrabur de la același partid cu 80,48%. La Zorile a învins candidatul PDCM, Marin Jelăuc cu 76,81%. La Bulăiești a învins candidatul independent Petru Goncear cu 72,93%, iar la Niculăieuca a învins unica participantă la scrustin, candidate PAS – Elena Gavrilaș. \n\n Anterior au devenit cunoscuți câștigătorii în 6 localități. Potrivit datelor CEC la Donici a învins candidatul PAS, Serghei Guzun cu 76,32%. La Ghetlova a învins candidata PAS, Elena Gîrneț cu 70,67%. La Mîrzești a învins candidatul PSRM, Valerii Petrașco cu 62,32%. La Clișova a învins unicul participant în cursă – candidatul PAS, Vladimir Rotaru. La Sămănanca a învins candidatul PSRM, Alexandru Gnip cu 50,77%. \n\n La Peresecina a învins candidata PAS, Valentina Buzu cu 80,2%.",
    "metadata": {
      "original_file": "Radio_Orhei_0298.html"
    }
  },
  {
    "title": "Depersonalizare excesivă în cazul dispoziției de vinerea trecută ce îl vizează pe viceprimarul de Orhei, Alexei Lungu",
    "content": "Proaspătul viceprimar responsabil de domeniul economic Alexei Lungu, exercită și atribuțiile primarului de Orhei în locul lui Pavel Verejanu. Asta în temeiul dispoziției 392 din 08.09.2023 emise de actualul primar . Dispoziția care a fost emisă chiar în aceiași zi, în după-amiaza căreia Alexei Lungu a fost ales în calitate de viceprimar este depersonalizată excesiv și nu permite identificarea faptului că Lungu exercită atribuțiile de viceprimar. Acest lucru se deduce însă din alte câteva dispoziții de la începutul acestei săptămâni, inclusiv o dispoziție de convocare în ședința extraordinară a Consiliului Municipal Orhei , publicare în Registrul de Stat al Actelor Locale. Potrivit documentelor, Lungu își exercită atribuțiile anume în temeiul dispoziției nr.392 din 08.09.2023. În dispoziția respectivă totul este practic depersonalizat cu excepția faptului că atribuțiile sunt îndeplinite pe perioada concediului, perioadă care este și ea hașurată. \n\n Registrul de Stat al Actelor Locale potrivit r egulamentelor cu privire la Registrul de stat al actelor locale este gestionat de Cancelaria de Stat și Instituția Publică „Serviciul Tehnologia Informației și Securitate Cibernetică”. Documentul prevede că actele ce conțin date cu caracter personal se includ în Registru în format PDF, în două variante: a) depersonalizată (cu hașurarea datelor cu caracter personal, conform cerințelor Legii nr.133/2011 privind protecția datelor cu caracter personal), care va fi vizualizată public; b) nedepersonalizată (completă, integrală), cu acces limitat pentru persoanele neautorizate. \n\n În același timp reprezentanții societății civile de mai multe ori au atras atenția că numele și funcția persoanelor publice din actele publice trebuie să fie accesibile publicului larg.",
    "metadata": {
      "original_file": "Radio_Orhei_0332.html"
    }
  },
  {
    "title": "Unele APL din republică semnalează despre insuficiența banilor pentru achitarea salariilor în învățământ. Cât va primi raionul Orhei din bugetul de stat",
    "content": "Peste 121,8 milioane lei vor fi repartizate din bugetul de stat pentru anul curent în scopul acoperirii parțiale a cheltuielilor pentru asigurarea prevederilor cadrului normativ privind salarizarea în sectorul bugetar. Aceste date se conțin într-un proiect de hotărâre a Guvernului, elaborat de Ministerul Finanțelor și publicat pentru consultări publice pe site-ul particip.gov.md . \n\n Potrivit notei informative a documentului unele autorități publice locale semnalează despre alocațiile insuficiente pentru achitarea salariilor în anul curent pentru instituțiile de învățământ primar, gimnazial și liceal, care se finanțează în bază de cost standard per elev în baza Hotărârii Guvernului nr. 868/2014. \n\n Banii vor fi alocați pentru 19 raioane și UTA Găgăuzia. Potrivit documentului raionul Orhei ar trebui să primească o sumă de 865,1 mii lei. \n\n Proiectul prevede că în scopul acoperirii insuficienței de resurse pentru anul bugetar 2023 în instituțiile de învățământ general pentru achitarea salariilor angajaților, prin derogare de la Regulamentul privind finanțarea în bază de cost standard per elev a instituțiilor de învățământ primar și secundar general din subordinea autorităților publice locale de nivelul al doilea, aprobat prin Hotărârea Guvernului nr. 868/2014, autoritățile publice locale de nivelul al doilea:\n\n1) vor repartiza alocațiile suplimentare instituțiilor de învățământ primar și secundar în funcție de necesitățile identificate la nivel de instituție;\n\n2) pot redistribui între instituțiile de învățământ primar și secundar economiile identificate la cheltuieli de personal pentru acoperirea insuficienței atestate în instituțiile deficitare;\n\n3) pot repartiza instituțiilor de învățământ primar și secundar ce atestă insuficiență la cheltuieli de personal mijloacele financiare neutilizate din contul economiilor identificate în instituțiile de educație timpurie și/sau de învățământ extrașcolar, la măsurile ce țin de organizarea odihnei de vară a copiilor și adolescenților, la desfășurarea olimpiadelor și examenelor de absolvire, la componenta unității administrativ-teritoriale și la fondul pentru educație incluzivă, la necesitate; 4) pot redistribui economiile identificate în cadrul fiecărei instituții de învățământ primar și secundar pentru acoperirea prioritară a cheltuielilor de personal",
    "metadata": {
      "original_file": "Radio_Orhei_0339.html"
    }
  },
  {
    "title": "Ambasadorul Corina Călugăru a fost acreditată pe lângă Principatul Monaco",
    "content": "Ambasadorul Corina Călugăru a prezentat Alteței Sale Serenisime Prințul Albert al II-lea de Monaco scrisorile de acreditare în calitate de Ambasador Extraordinar și Plenipotențiar al Republicii Moldova pe lângă Principatul Monaco, cu reședința la Paris.\n\nÎn cadrul ceremoniei, care a avut loc la Palatul princiar, Ambasadorul Corina Călugăru a informat Alteța Sa despre obiectivele mandatului său pentru consolidarea cooperării bilaterale și a mulțumit pentru colaborarea în cadrul organizațiilor internaționale, inclusiv pentru susținerea candidaturilor Republicii Moldova în structurile internaționale.\n\nÎn cadrul discuției au fost abordate subiecte privind cooperarea comercial-economică dintre ambele state și inițierea proiectelor în domeniul sănătății și mediului cu Fundația ASS Prințului Albert al II-lea de Monaco.\n\nDe asemenea, acreditarea doamnei Călugăru a oferit oportunitatea de a realiza un schimb de opinii privind ultimele evoluții de pe arena internațională, parcursul european al Republicii Moldova și provocările cu care se confruntă țara noastră urmare situației complexe din regiune. \n\n \n\n sursa: franta.mfa.gov.md",
    "metadata": {
      "original_file": "Radio_Orhei_0293.html"
    }
  },
  {
    "title": "Consilieri noi în patru localități din raionul Orhei",
    "content": "Comisia Electorală Centrală a aprobat ieri câteva hotărâri prin care a atribuit mandate la consilieri noi, în patru localități din raionul Orhei. \n\n La Trebujeni în locul lui Ion Balan care a demisionat, a devennit consilieră Lilia Colța, din partea Blocului electoral „ACUM Platforma DA și PAS”. \n\n La Bulăiești în urma decesului consilierului socialist Serghei Viconschi, mandatul devenit vacant i-a fost atribuir candidate supleante Elena Goncear. \n\n Pentru abesnță nemotivată la trei ședințe consecutive a consiliului communal Chiperceni a rămas fără mandate Mihail Boldișor. CEC a atribuit mandatul Rodică Șaran, ținănd cont de refuzul unui alt candidat supleant de pe lista PSRM, Anatolie Postică. \n\n Aceiași situație s-a înregistrat și la consiliul sătesc Peresecina, unde pentru absențe a rămas fără mandate consiliera Partidului Șor, Parascovia Cozonac, iar candidatul supleant Alivin Globa a refuzat să deveniă consilier. În consecință ales local din partea PȘ a devenit Evghenia Guțul . \n\n Cei 4 nou-deveniți aleși locali au fost preavizați de CEC asupra obligației de a respecta termenul de 30 de zile pentru înlăturarea stării de incompatibilitate în cazul apariției acesteia",
    "metadata": {
      "original_file": "Radio_Orhei_0440.html"
    }
  },
  {
    "title": "Unde în raionul Orhei nu va fi curent electric săptămâna această în legătură cu lucrările programate",
    "content": "În mai multe localități din raionul Orhei săptămâna curentă vor avea loc deconectări de curent electric în legătură cu lucrările programate anunță furnizorul Premier Energy \n\n Potrivit datelor publicate pe site-ul companiei, marți,14 ianuarie vor fi deconectări în: \n\n or. Orhei: str. Dorobanţilor, Valul lui Traian, Şoimarul parțial, în intervalul de timp între 10:00-17:00 pentru admiterea persoanelor terțe în instalațiile electrice \n\n s. Mîrzeşti parțial, în intervalul de timp între 09:30-16:30 pentru lucrări de defrișare şi tăiere a crengilor \n\n s. Bulăieşti, s. Mîrzaci, s. Mîrzeşti parțial, în intervalul de timp între 09:30-16:30 pentru lucrări de reparaţie a echipamentului electric \n\n s. Pelivan: str. Independenţei, Ioan Pelivan parțial, în intervalul de timp între 09:30-16:30 pentru lucrari de reparatie a echipamentului electric \n\n s. Pelivan: str. Andrei Lupan, Ioan Pelivan, Luceafărul, Mihai Eminescu, Păcii parțial, în intervalul de timp între 09:30-16:30 pentru lucrari de reparatie a echipamentului electric \n\n Miercuri, 15 ianuarie vor fi deconectări în: \n\n or. Orhei: str. Sadoveanu Mihail parțial, în intervalul de timp între 10:00-17:00 pentru admiterea persoanelor terțe în instalațiile electrice \n\n s. Bulăieşti, s. Mîrzaci, s. Mîrzeşti parțial, în intervalul de timp între 09:30-16:30 pentru lucrări de reparaţie a echipamentului electric \n\n Joi, 16 ianuarie vor fi deconectări în: \n\n s. Mîrzaci parțial, în intervalul de timp între 09:30-16:30 pentru lucrări de defrișare şi tăiere a crengilor \n\n s. Bolohan parțial, în intervalul de timp între 09:30-16:30 pentru lucrări de reparaţie a echipamentului electric \n\n s. Ghetlova parțial, în intervalul de timp între 10:00-17:00 pentru admiterea persoanelor terțe în instalațiile electrice \n\n s. Vîşcăuţi parțial, în intervalul de timp între 09:30-16:30 pentru lucrări de reparaţie a echipamentului electric",
    "metadata": {
      "original_file": "Radio_Orhei_0010.html"
    }
  },
  {
    "title": "Guvernul României, prin Departamentul pentru Relația cu Republica Moldova, susține Biserica Românească din Orhei",
    "content": "Cu sprijinul Departamentului pentru Relația cu Republica Moldova (DRRM), Parohia Ortodoxă Română „Sfântul Cuvios Vasile de la Poiana Mărului” din Orhei, începând cu luna iunie 2022, a inițiat pictarea a 100 m² din suprafața bisericii. Suma totală a finanțării acordate de către DRRM în cadrul acestui proiect este 50.000 RON, spune într-un comunicat remis Radio Orhei.\n\nDe acest proiect vor beneficia peste 300 de enoriași împliniți sufletește, ce-și vor exprima credința ortodoxă în cadrul Bisericii Românești, având la dispoziție ICOANA, în deplinătatea scopului ei sacramental și andragogic.\n\nParohul bisericii, Părintele Consilier Sergiu AGA a menționat: „În contextul resurselor financiare limitate, ale unei Biserici ce se implică plenar în activități sociale în întreaga regiune a Orheiului, dar și a activităților culturale ce le organizăm an de an, încă de la ființare, suportul constant al statului român, vine, ca de fiecare dată spre propășire, dezinteresat și exact la momentul oportun. Mulțumesc, ROMÂNIA!”, se mai spune în comunicat",
    "metadata": {
      "original_file": "Radio_Orhei_0505.html"
    }
  },
  {
    "title": "Nicio pedeapsă pe crima din Codrii Orheiului: Țuțu și alți doi sportivi au fost condamnați, dar amnistiați",
    "content": "Colegiul penal al Curții de Apel Chișinău a luat o decizie pe dosarul în care este figurează fostul deputat democrat, Constantin Țuțu, alături de alți trei sportivi cercetați pentru omorul lui Alexei Veretca, în codrii Orheiului. Astfel, Țuțu și alți doi figuranți în dosar au fost eliberați de executarea pedepsei „din motivul intervenirii amnistiei”. Iar principalul inculpat, Ion Corcodel, care l-a împușcat mortal pe Veretca, a fost liberat de pedeapsă „din motivul intervenirii prescripției tragerii la răspundere penală”. \n\n \n\n sursa: unimedia.info",
    "metadata": {
      "original_file": "Radio_Orhei_0155.html"
    }
  },
  {
    "title": "Un bărbat din raionul Orhei a fost condamnat la închisoare pentru un omor comis în Ucraina",
    "content": "Zilele trecute Judecătoria Orhei l-a condamnat la 14 ani de închisoare pe un bărbat din raionul Orhei care a comis un omor în Ucraina. Potrivit sentinței pronunțate de completul de judecată și publicat pe site-ul instanței, crima s-a produs în vara anului trecut, în satul Zelena, raionul Dnestrovsk, regiunea Cernăuți. \n\n Bărbatul din Orhei, care locuia împreună cu concubina și mama în gospodăria concubinului mamei din acest sat, și-a ucis găzdașul în noaptea de 12 iulie, pe fundalul unui consum de băuturi alcoolice. \n\n Peste câteva zile, făptașul împreună cu concubina au trecut ilegal hotarul moldo-ucrainean și s-a predat poliției din Orhei. \n\n Instanța l-a condamnat pe ucigaș pe 13 ani și jumătate de închisoare în penitenciar de tip închis pentru omor, la care a mai adăugat încă o jumătate de an de închisoare pentru trecerea ilegală a frontierei. Sentința nu este definitivă și poate fi atacată la Curtea de Apel Chișinău.",
    "metadata": {
      "original_file": "Radio_Orhei_0381.html"
    }
  },
  {
    "title": "Rămășițele unei drone au fost descoperite la Podgoreni, informează poliția",
    "content": "Poliția Națională informează că, acum o oră, polițiștii din Orhei au fost alertați despre depistarea unei drone în extravilanul localității Podgoreni.\n\nInformațiile au fost comunicate imediat autorităților competente, iar în zona căderii dronei accesul cetățenilor a fost restricționat.\n\nLa fața locului se află toate serviciile specializate, iar angajații secției tehnico-explozivă a Centrului tehnico-criminalistic și expertize judiciare al IGP urmează să investigheze complex aparatul de zbor.\n\nAutoritățile de la Chișinău au condamnat anterior ferm violarea spațiului aerian al R.Moldova, iar amabasadorul rus la Chișinău, Oleg Ozerov, a fost convocat la Ministerul de Externe unde i-a fost înmânată o notă de protest.\n\nPe 10 noiembrie, două drone rusești au fost depistate pe teritoriul suveran al Republicii Moldova – una în raionul Căușeni, sud-estul țării, și alta în raionul Rîșcani, nord-vestul R.Moldova. \n\n Pe 19 noiembrie o dronă a fost descoperită în preajma Port Mall și Arena Chișinău. \n\n Recent Ministrul Apărării, Anatolie Nosatîi, a declarat că radarele cu care este dotată Armata Națională nu pot detecta drone.",
    "metadata": {
      "original_file": "Radio_Orhei_0047.html"
    }
  },
  {
    "title": "Manifestații aprobate în fața sediilor Judecătoriei, Poliției și Procuraturii din Orhei",
    "content": "Primarul municipiului Orhei, Pavel Verejanu a emis o dispoziție prin care a luat act de cererile cetățenilor Serghei Codrean și Elena Bușuev privind organizarea întrunirilor în fața mai multor clădiri publice din Orhei. \n\n Potrivit documentului publicat în Registrul de Stat al Actelor Locale , adresele indicate drept locuri de desfășurare a întrunirilor publice coincid cu adresele pe care se află Primăria Orhei, Judecătoria Orhei, Inspectoratul de Poliție Orhei și Procuratura Orhei. Perioada în care vor fi organizate întrunirile este cuprinsă în intervalul 21 martie – 20 aprilie curent. \n\n În dispoziție se mai menționează că IP Orhei i-a fost comunicat despre necesitatea asigurării și menținerii ordinii publice în comun acord cu Garda Populară condusă de Igor Gori.",
    "metadata": {
      "original_file": "Radio_Orhei_0417.html"
    }
  },
  {
    "title": "Comunicat DSE Orhei: o familie cu doi copii a rămas fără locuință în urma unui incendiu",
    "content": "Numărul intervențiilor din ultima săptămână de vară este unul record, fiind înregistrate 68 de situații de urgență produse în Orhei, Rezina, Telenești și Șoldănești. Cele mai multe apeluri de urgență au fost cu referire la incendiile de vegetație, insă cu părere de rău au fost şi cazuri de risc soldate cu persoane vătămate.\n\nLa data de 27 august 2024, la Orhei, în urma deflagrației a unei butelii de gaz lichefiat, un minor a primit arsuri pe corp. Copilul a fost preluat de SAMU, iar pompierii un lichidat focarul și au îndepărtat butelia de la locul producerii incidentului.\n\nÎn seara zilei de 28 august curent, într-o gospodărie din s. Cihoreni, r-l Orhei, în urma imprudenței cu focul deschis, o familie cu doi copii au rămas fără adăpost, după ce focul i-a mistuit acoperișul în totalitate și toate bunurile din interiorul casei. Pompierii au lichidat incendiul, fiind salvate de la incendiu construcții auxiliare din curte. Victime nu au fost înregistrate.\n\nLa Climăuții de jos din r-l Șoldănești, în urma unui incendiu de vegetație, într-o gospodărie s-a aprins o casă bătrânească. Pompierii au lichidat focul, salvând cca 40% din construcția casei.\n\nÎn ultima perioadă au loc tot mai multe focare, unde obiectul incendiului sunt stocuri de fân și baloți de paie. Incendiile de acest gen izbucnesc din cauza autoaprinderii sau imprudenței cu focul deschis. De aceea pentru a evita astfel de cazuri pompierii recomandă cetățenilor să evite fumatul sau utilizarea unei alte surse de foc prin preajmă, iar după depozitarea fânului și a baloților de paie, proprietarii sunt îndemnați de a verifica starea acestora, periodic.",
    "metadata": {
      "original_file": "Radio_Orhei_0102.html"
    }
  },
  {
    "title": "În prima zi de mai, pompierii din Orhei au avut de luptat cu un incediu de vegetație ce s-a întins pe 40 ha",
    "content": "Deși perioada rece s-a finalizat și cetățenii nu mai utilizează sobele sau alte surse de încălzire, pericolul de producere a incendiilor persistă. Odată cu încălzirea vremii, oamenii sunt antrenați în activități de salubrizare atât în curțile acestora, cât și în grădini sau alte terenuri agricole. Resturile vegetariene care sunt acumulate în urma lucrărilor efectuate, nu sunt transportate la gunoiște sau depozitate corespunzător, dar sunt arse, astfel cetățenii încalcă codul administrativ și riscă să se aleagă cu pedepse aspre, anunță un comunicat al Direcției Situații Excepționale Orhei..\n\nDeci, din cauza nerespectării regulilor antiincendiare cu focul deschis, săptămâna trecută pompierii din Orhei, Rezina, Telenești și Șoldănești au lichidat peste 20 focare de vegetație și gunoi. Un incendiu de proporție, care a cuprins un teren de peste 40 ha, s-a produs la data de unu mai curent, în s. Hîjdieni, r-l Orhei. Aici pompierii au luptat ore în șir cu focul.\n\nTotodată în ultimele zile ale lunii aprilie, pompierii și salvatorii au intervenit la prevenirea unui incendiu la un coș de fum la o casă din Șoldănești; au pompat apă din beciurile și gospodăriile cetățenilor din Telenești și Rezina; au lichidat consecințele unui accident produs în s. Inești, r-l Telenești.\n\nLa data de 28 aprilie pompierii din Orhei au desfășurat un exercițiu interdepartamental cu forțe și mijloace în teren, unde a fost simulat un incendiu și lichidarea acestuia la centrul comercial KAUFLAND SRL. Acțiunea dată a avut loc în timp real, unde au fost implicați cca 26 de pompieri și salvatori, polițiști și medici, care au dat dovadă că în cazul unei situații excepționale aceștia sunt gata să intervină calitativ.\n\nPompierii îndeamnă pe fiecare să manifeste un comportament preventiv pentru a evita cazuri tragice.",
    "metadata": {
      "original_file": "Radio_Orhei_0397.html"
    }
  },
  {
    "title": "Drumul Orhei–Bravicea–Călărași va fi reabilitat",
    "content": "Administraţia de Stat a Drumurilor (ASD) a anunţat astăzi că au fost contractate lucrările de reparație a drumului R21 Orhei–Bravicea–Călărași, km 21,2-27,83, transmite MOLDPRES .\n\nPotrivit sursei citate, sectorul de drum care urmează a fi reabilitat este de 6,63 km și face parte dintr-o viziune amplă demarată de mai mulți ani, care prevede reabilitarea drumului R21, ce reprezintă o arteră care asigură conexiunea R6 (or. Orhei) – M5 (s. Bravicea) – R1 (oraşul Călărași) de importanță națională. “În prezent, pe acest drum se atestă multiple deformări (tasări) ale părții carosabile datorate capacității portante scăzute a terasamentelor. Astfel, unica soluție pentru redresarea situației create este reparația capitală a sectorului de drum menționat”, indică ASD.\n\nConform proiectului de execuție, antreprenorul va efectua lucrări de reabilitare a sistemului rutier; amenajare a trotuarelor și intrărilor în curți; amenajare a drumurilor laterale; construcție și reparație a 13 podețe; reparație a podețelor tubulare; amenajare a stației de așteptare; amenajare a elementelor de siguranță rutieră și altele.\n\nPerioada de implementare a proiectului la obiectivul dat este mai 2023 – iulie 2024, iar valoarea contractului constituie circa 75 mln de lei (3,75 mln de euro), bani alocați din Fondul Rutier.",
    "metadata": {
      "original_file": "Radio_Orhei_0378.html"
    }
  },
  {
    "title": "Încă unui cleric a Mitropoliei Moldovei i-a fost conferit titlul de ”cetățean de onoare al Raionului Orhei”",
    "content": "Consiliul raional Orhei a aprobat în ultima sa ședință o decizie prin care i-a acordat titlul de ”cctățean de Onoare al Raionului Orhei”, preotului paroh al catedralei Sfântul Ioan Teologul din Peresecina, Vasile Garbuz. Documentul a fost publicat în Registrul de Stat al actelor locale . Acesta este al doilea cleric din cadrul Mitropoliei Moldovei, care se alege cu un astfel de titlu. Toamna trecută cetățean de onoare al raionului Orhei, a devenit Mitropolitul Vladimir. \n\n Amintim că potrivit R egulamentului privind conferirca titlului de „Cetățean de Onoare a raionului Orhei” oferirea titlului urmează să fie consultată și cu societatea civilă. Între altele, Regulamentul prevede că persoana desemnată drept ”Cetățean de onoare al raionului Orhei„, are dreptul la plata in sumă de 5000 lei, oferită dc către președintele raionului în ziua inmânării titlului, iar după decesul Cetățeanului de onoare cheltuielile pentru plata serviciilor funerare se restituie rudelor sau persoanelor care au preluat organizarea înmormântării în sumă de 5000 lei din contul mijloacelor Fondului de rezervă a bugetului raionului Orhei.",
    "metadata": {
      "original_file": "Radio_Orhei_0401.html"
    }
  },
  {
    "title": "Comunicat DSE Orhei: de ce pompierii și salvatorii au vizitat gospodăriile din raioanele deservite",
    "content": "Direcția Situații Excepționale mun. Orhei a IGSU continuă să desfășoare măsuri de prevenire a intoxicațiilor cu monoxid de carbon și a incendiilor în urma exploatării surselor de încălzit în raioanele Orhei, Rezina, Telenești și Șoldănești.\n\nÎn acest sens, pompierii și salvatorii au vizitat mai multe gospodării din localitățile raioanelor menționate, unde au comunicat cu locuitorii despre pericolele asociate exploatării incorecte a surselor de încălzire, fiindcă utilizarea necorespunzătoare a surselor de încălzit poate provoca intoxicații cu monoxid de carbon, dar și incendii în locuințe.\n\nÎn cadrul acțiunilor de prevenire, pompierii au îndemnat oamenii să verifice cu atenție sobele înainte de a le folosi, asigurându-se că sunt funcționale și curățate de funingine și depuneri. Este crucial ca canalele de ventilare să fie deschise și neobturate, pentru a permite circulația aerului, iar eventualele fisuri sau defecte să fie înlăturate la timp.\n\nAstfel, în vederea evitării intoxicării cu monoxid de carbon și a incendiilor în locuințe, persoanele au fost rugate să îndepărteze materialele combustibile din apropierea sobei, să evite aprinderea focului prin stropirea cu benzină, petrol sau alte lichide ușor inflamabile, iar pe timp de noapte neapărat să stingă focul din sobe. Angajații DSE mun. Orhei au rugat oamenii să instaleze și monteze corect aparatele conectate la electricitate, evitând amplasarea acestora lângă mobilier, lenjerie, haine și alte obiecte ușor inflamabile. Mai mult, salvatorii au îndemnat cetățenii să nu acopere sursele de încălzit, să nu suprasolicite rețelele electrice și să nu utilizeze simultan mai mulți consumatori electrici, în vederea evitării unui scurtcircuit.\n\nDe asemenea, specialiștii au îndemnat oamenii să monteze corect instalațiile conectate la gaze naturale, să verifice sistematic funcționalitatea acestora, iar în cazul în care s-au defectat să solicite ajutorul specialiștilor.\n\nTotodată, în cadrul acțiunilor, pompierii au împărțit materiale informative cu mesaje de prevenire și reguli de siguranță, care trebuie să fie respectate cu strictețe atunci când utilizăm pentru încălzirea locuințelor sobele, aparatele electrice, cazanele ce funcționează pe bază de combustibil solid și cele conectate la gaze naturale.\n\nO altă măsură de prevenire pe care o desfășoară angajații serviciului prevenție din cadrul subdiviziunilor DSE mun. Orhei este instruirea tinerii generații. Copiii sunt cei mai buni mesageri, de aceea salvatorii fac vizite în instituțiile de învățământ, unde elevilor li se reamintesc regulile de comportament în caz de incendiu, cutremur, inundații, troiene și vijelii. Totodată sunt simulate diverse situații de risc cu efectuarea evacuării elevilor și cadrului didactic, din clădire.",
    "metadata": {
      "original_file": "Radio_Orhei_0051.html"
    }
  },
  {
    "title": "Răbufnirea unui fost viceprimar pe rețele: ” Întrebați-vă colegii cum stăteau în anticameră la Primăria Orhei sau în sediul holdingului din Casa Sindicatelor pentru a intra la Șor și a cere beneficii”",
    "content": "Fostul viceprimar de Orhei, Igor Grigoriev, a publicat pe rețeaua de socializare facebook un text în care oferă mai multe detalii despre viața sa. Între altele, acesta scrie că nu o singură dată și-a cerut scuze publice pentru greșelile care le-a făcut, inclusiv la Orhei, și că toți acești ani luptă pentru a corecta acele greșeli. \n\n Totodată, el adresează o întrebare celor care întreabă unde a fost Igor Grigoriev și nu numai lor – ”întrebați-vă colegii cum stăteau în anticameră la Primăria Orhei sau în sediul holdingului din Casa Sindicatelor pentru a intra la Șor și a cere beneficii. Mai bine ar fi să rugați unii colegi care se dau mari proeuropeni și proromâni să dea explicații și să se clarifice cu Ucraina de ce au interdicție de intrare pe teritoriul vecinilor, care astăzi este ciuruit de Kremlin, cât și alte explicații legate de conexiunea cu agresorul la diferite etape”.",
    "metadata": {
      "original_file": "Radio_Orhei_0114.html"
    }
  },
  {
    "title": "O femeie a decedat într-un accident rutier în apropiere de Chiperceni, Orhei",
    "content": "Din cauza condițiilor meteo, un accident rutier cu deces a fost înregistrat în apropierea satului Chiperceni din raionul Orhei, anunță un comunicat al Poliției.\n\nUn bărbat de 40 de ani, conducând un Volkswagen T 5, într-o curbă a pierdut controlul mașinii și a derapat de pe traseu, tamponând-se într-un copac.\n\nÎn urma impactului o femeie de 49 de ani a decedat, iar alți trei pasageri au fost transportați la spitalul raional Orhei cu diferite traumatisme.\n\nSursa citată informează că, la această oră pe teritoriul țării se circulă în condiții de iarnă.",
    "metadata": {
      "original_file": "Radio_Orhei_0285.html"
    }
  },
  {
    "title": "Comunicat DSE Orhei: o persoană a decedat într-un incendiu, iar un grup de copii s-a pus în pericol la iazul municipal",
    "content": "Incendiile din sectorul locativ produc victime în raionul Orhei. Este vorba de un bărbat de 69 ani, care a ars de viu în propria casă. Cazul a avut loc în amiaza zilei de duminică, 19 ianuarie 2025 în s. Pohrebeni, r-l Orhei. Pompierii din Orhei au fost alarmați la orele 12:23 și imediat la adresa indicată s-a deplasat o echipă de intervenție formată din 6 persoane. Până la sosirea acestora, pompierii voluntari din localitate au localizat incendiul, iar la sosirea specialiștilor care au pătruns in casă echipați corespunzător, a fost depistat in interior cadavrul proprietarului. În urma cercetărilor la locul incendiului, preliminar s-a constat că incendiul ar fi generat de la o plapumă electrică.\n\nAlte șapte incendii în sectorul locativ, au avut loc pe parcursul săptămânii precedente, în localitățile din Orhei, Rezina, Telenești și Șoldănești. În acest sens pompierii îndeamnă cetățenii să respecte normele antiincendiare. Astfel aceștia recomandă să verificați coșurile de fum, sobele, aparatele de încălzire de orice tip, asigurându-vă că funcționalitatea lor este la cel mai bun nivel.\n\nSăptămâna trecută în unitățile de pompierii și salvatori ale DSE mun. Orhei au parvenit solicitări de la cetățenii aflați în situații de excepționale cum ar fi deblocarea ușilor locuințelor, prevenirea incendiilor și acordarea ajutorului necesar angajaților AMU.\n\nLa data de 17 ianuarie 2025, un martor a telefonat la 112 și a comunicat că la iazul orașului Orhei sunt copii care intenționează să pășească pe gheața formată pe apele lacului. Imediat la iazul orășenesc s-au îndreptat salvatorii pentru a preveni o nenorocire. Copii au părăsit iazul în siguranță. În acest context, salvatorii recomandă și îndeamnă părinții să asigură prezența copiilor doar în locuri sigure și să manifeste responsabilitate față de acțiunile acestora. Totodată să discute cu copii referitor la regulile de comportament în preajma bazinelor acvatice. Menționăm că vremea de afară în această iarnă este mai blândă si apele iazurilor și râurilor nu sunt înghețate.\n\nÎn caz de sunteți martori sau victime ale unei situații de risc, apelați la numărul unic de urgență 112.",
    "metadata": {
      "original_file": "Radio_Orhei_0006.html"
    }
  },
  {
    "title": "Flăcările au răpit viața a două persoane din raionul Orhei",
    "content": "Două persoane, o femeie de 72 ani și un bărbat de 61 ani, și-au pierdut viața într-un incendiu produs săptămâna trecută în s. Ivancea, raionul Orhei, anunță un comunicat al Direcției Situații Excepționale Orhei. Astfel în seara zilei de 7 decembrie curent pompierii din Orhei au fost alertați precum că într-o casă din Ivancea a izbucnit un incendiu. Imediat la fața locului s-a deplasat o echipă de intervenție. La destinație martorii au comunicat că în casă ar putea fi două persoane. Echipați corespunzător, pompierii au pătruns în locuința cu flăcări, dar cu părere de rău au găsit două cadavre carbonizate. În cadrul cercetărilor s-a constatat că incendiul s-a produs din cauza imprudenței cu focul deschis. \n\n Totodată pompierii şi salvatorii din Orhei, Telenești, Rezina, Șoldănești au intervenit pe parcursul săptămânii precedente în ajutor medicilor de la AMU, au deblocat uși ale locuințelor, au lichidat consecințele accidentelor rutiere și au prevenit incendii care puteau fi produse din cauza coșurilor de fum necorespunzătoare. \n\n DSE mun. Orhei îndeamnă cetățenii să respecte regulile de apărare împotriva incendiilor și pentru a evita cazuri tragice vă reamintește: \n\n să verificați sobele şi canalele de evacuare a fumului. \n\n să nu lăsați fără supraveghere sobele aprinse. Categoric se interzice lăsarea sobele în seama copiilor mici; \n\n nu utilizați pentru aprinderea focului în sobă lichide inflamabile; \n\n nu utilizați canalele de gaze sau de ventilare în calitate de coş de fum; \n\n nu închideți canalele de evacuare a fumului până la arderea completă; \n\n să supravegheați focul deschis în încăpere până la stingerea acestuia (lumânarea, candelă) \n\n să nu utilizați instalații de încălzire defectate sau confecţionate artizanat. \n\n Doar printr-un comportament preventive putem evita situații excepționale.",
    "metadata": {
      "original_file": "Radio_Orhei_0456.html"
    }
  },
  {
    "title": "Gheorghe Cotorobai, principalul suspect în cazul Anei-Maria, va mai sta 30 de zile după gratii",
    "content": "Încă 30 de zile de arest pentru fostul polițist, Gheorghe Cotorobai, acuzat de răpire, viol și omorul Anei-Maria, tânăra însărcinată în vârstă de 19 ani din Orhei. Magistrații au admis demersul procurorilor, care au solicitat prelungirea măsurii preventive, motivând că, aflat în libertate, Cotorobai ar putea influența martorii din dosar. \n\n\n\nAmintim că, la începutul lunii aprilie, tânăra, care era însărcinată în luna a șasea, a urcat într-o mașină de ocazie și a dispărut fără urmă. La volanul automobilului se afla fostul polițist, Gheorghe Cotorobai.\n\nDupă mai multe zile de căutări, corpul neînsuflețit, cu semne de moarte violentă, a fost găsit la 21 de kilometri de satul Chițcanii Vechi, raionul Telenești, unde locuiește suspectul.\n\nÎn prezent, Gheorghe Cotorobai se află în arest în Penitenciarul nr. 13. \n\n \n\n sursa: moldova1.md",
    "metadata": {
      "original_file": "Radio_Orhei_0143.html"
    }
  },
  {
    "title": "Screening pulmonar gratuit, în 5 localități din raionul Orhei",
    "content": "Săptămâna curentă, complexul radiodiagnostic mobil pentru examinarea cutiei toracice se va afla timp de cinci zile în cinci localități din raionul Orhei. Consultațiile profilactice gratuite oferite de către echipa mobilă de medici specialişti sunt acoperite din mijloacele financiare ale fondului măsurilor de profilaxie al Companiei Naţionale de Asigurări în Medicină.\n\nPotrivit CNAM, echipa mobilă are următorul traseu: pe 14 august – în Brăviceni; pe 15 august – în Chiperceni; pe 16 august – în Ghetlova; pe 17 august – în Morozeni; pe 18 august – în Isacova\n\nGraficul consultațiilor profilactice poate suferi modificări în funcție de condițiile sanitaro-epidemiologice, climaterice, alți factori care pot influența logistica echipelor mobile, notează MOLDPRES .",
    "metadata": {
      "original_file": "Radio_Orhei_0354.html"
    }
  },
  {
    "title": "Discuții privind prioritățile colaborării cu Organizația Internațională a Francofoniei",
    "content": "Prioritățile cooperării cu Organisation internationale de la Francophonie (OIF) și acțiunile pentru anul în curs au fost discutate astăzi de Ambasadoarea Corina Călugăru cu Administratoarea OIF, Caroline St-Hilaire. De asemenea, au fost abordate eforturile de consolidare și promovare a studiului limbii franceze și fortificarea prezenței francofone în instituțiile de învățământ din Republica Moldova, se spune într-un comunicat plasat pe pagina de facebook a Ambasadei Republicii Moldova în Franța.\n\nAmbasadoarea Corina Călugăru a subliniat importanța parteneriatului cu OIF și a evidențiat angajamentul Republicii Moldova față de promovarea și dezvoltarea limbii franceze în școli, universități și instituții de stat, dar și necesitatea suplimentării ofertei educaționale și culturale, precum și a proiectelor de impact în colaborare cu organizația în domenii precum dezinformarea, anticorupția și dezvoltarea economică.\n\nAdministratoarea OIF, Caroline St-Hilaire, a salutat eforturile susținute ale Republicii Moldova în promovarea francofoniei în mediul educațional și instituțional, și identificarea noilor proiecte de intensificare a colaborării prin prisma Cadrului de Programare pentru perioada 2024-2027.",
    "metadata": {
      "original_file": "Radio_Orhei_0211.html"
    }
  },
  {
    "title": "Comunicat DSE Orhei: săptămâna trecută pompierii au intervenit la lichidarea mai multor incendii",
    "content": "Săptămâna precedentă pe teritoriul celor patru raioane Orhei, Rezina, Telenești și Șoldănești s-au produs diverse situații de risc, iar pompierii și salvatorii au intervenit cu promptitudne și responsabilitate.\n\nAșadar, pompierii au lichidat incendiu produs în sectorul locativ chiar din prima zi a săptămânii dintr-o gospodărie din s. Peresecina, r-l Orhei și au stins focare la vegetație și gunoi în mai multe localități.\n\nLa data de 20 iunie în s. Ivancea a fost un accident rutier, unde pompierii au asigurat situația antiincendiară, iar pompierii din Telenești au prevenit un incendiu, după ce la un acumulator de automobil s-a produs un scurtcircuit.\n\nImprudenţa cu focul deschis este cauza izbucnirii unui incendiu la o bucătărie de vară din s. Biești, r-l Orhei. Aici focul a distrus acoperișul şi bunurile din interior.Cazul a avut loc în dimineața zilei de 21 iunie curent, victime nu a fost înregistrate. În aceeași zi pompierii din celelalte subdiviziuni ale DSE mun. Orhei au intervenit la lichidarea focarelor la gunoiște.\n\nUn caz tragic s-a produs la Telenești, s. Chiștelnița la data de 23 iunie curent, unde în apele unui iaz din localitate și-a pierdut viața un minor de 16 ani. Cadavrul copilului a fost extras de către scafandrieri.\n\nÎncepând cu săptămâna curentă în raioanele menționate s-a început recolta cerealelor. În acest contex pompierii recomandă agenților economice și persoanelor fizice implicați la recoltarea cerealelor, întru neadmiterea cazurilor de producere a incendiilor în lanurile cu cereale s-au locurile unde sunt depozitate:\n• Verificați starea tehnicii de recoltare înainte de a admite la lucrările date;\n• Divizați masivele în sectoare cu aria de 30 ha și delimitați acestea prin fâşiii cosite cu lățimea de minim 6 m și fâşii arate cu lățimea de 4 m;\n• Dotați tehnica de recoltare cu sisteme de antiscântei, stingătoare și plapume din prelată;",
    "metadata": {
      "original_file": "Radio_Orhei_0138.html"
    }
  },
  {
    "title": "La sfârșit de săptămână, încă o rundă de percheziții din cauza prezumtivelor finanțări de la Șor",
    "content": "Poliția a comunicat că vineri, 13 septembrie 2024, ofițerii Inspectoratului Național de Investigații al IGP în comun cu procurorii Procuraturii Anticorupție au efectuat mai multe percheziții în cadrul unei cauze penale pornită privind finanțarea ilegală a partidelor politice, a grupurilor de inițiativă și a concurenților electorali – săvârșită în proporții mari, dar și pentru spălarea de bani săvîrșită de un grup criminal organizat în proporții deosebit de mari ( art. 181 3 , art. 243 Cod Penal ).\n\nPerchezițiile de la sfârșitul săptămânii curente au urmat, la câteva zile distanță, rundei de percheziții care a avut loc la începutul săptămânii – luni, 9 septembrie.\n\nÎn cadrul urmăririi penale, s-a constatat că membrii organizațiilor teritoriale ale unor partide politice din Republica Moldova sunt remunerați lunar cu sume de bani care nu sunt reflectate în evidența contabilă oficială a acestor formațiuni politice. Acești bani, fiind achitați pentru activități desfășurate în contextul viitoarelor alegeri prezidențiale, inclusiv participarea la mitinguri, flash-moburi și acțiuni de protest.\n\nAstfel, reprezentanților partidelor afiliate lui Ilan Șor le-au fost transferate sume de bani prin intermediul bancomatelor din diverse localități ale țării, pentru a sprijini activitățile partidelor, coruperea electorală în alegerile care urmează și boicotarea referendumului.\n\nDe asemenea, investigațiile au documentat mai multe persoane care efectuau operațiuni Cash-In pe conturile activiștilor partidului „Șansă”. Acestor persoane li s-au creat conturi bancare la banca comercială „Promsvyazbank” din Federația Rusă, iar prin aplicația „PSB”, le-au fost transferate sume de bani în ruble rusești, variind între 10 000 – 155 000 ruble (echivalent a 1 800 – 27 900 MDL), pentru a susține activitățile partidelor și influența alegerile.\n\nÎn cadrul perchezițiilor au fost ridicate înscrisuri de ciornă, cardurile bancare pe care au fost transferate sumele de bani, telefoane mobile și alte obiecte relevante pentru urmărirea penală.\n\nOrganul de urmărire penală va continua să efectueze acțiuni de urmărire penală pentru stabilirea tuturor împrejurărilor cauzei, în vederea adoptării unei hotărâri în condițiile legii, despre care publicul va fi informat.\n\nNotă: Persoana acuzată de săvârșirea unei infracțiuni este prezumată nevinovată atâta timp cât vinovăția sa nu va fi constatată printr-o hotărâre judecătorească de condamnare definitivă.",
    "metadata": {
      "original_file": "Radio_Orhei_0092.html"
    }
  },
  {
    "title": "Bașkana Gagauziei susține că poartă negocieri pentru ca ”prietenii din raionul Orhei” să aibă tarife speciale la gaz",
    "content": "Evghenia Guțul a făcut ieri un anunț potrivit căruia locuitorii din UTA Găgăuzia vor achita 10 lei pentru un metru cub de gaze naturale. Ieri seara, într- o postare pe contul său de telegram , Guțul a mai declarat că continuă negocierile ca ”vecinii din raionul Taraclia și prietenii din raionul Orhei să beneficieze de tarife speciale la gaz”. Aceasta scontează că în 2 săptămâni se va putea înțelege pentru alte tarife și pentru cele 2 raioane. \n\n Pe de altă parte Alexandr Slusari, care este reprezentant al societății civile în consiliul de administrare al SA Energocom, într-o postare pe contul său de facebook și-a exprimat dubiile față de posibilitatea livrării de undeva a gazului pentru unii consumatori din Republica Moldova la prețul de 10 lei/m 3 . Totuși acesta nu a exclus că un așa preț de dumping enorm poate fi oferit de Gazprom în vederea transformării Gagauziei în Transnistria. \n\n Totodată potrivit lui Slusari, ”declarația doamnei Guțul are un iz vădit electoral și sunt multe semne de întrebare în privința realizării acestei promisiuni. Dar faptul că o parte din populație a țării continuă să fie supusă astfel de experimente din partea grupărilor politico-criminale este o mare-mare недоработка actualei guvernării. Cei, care au crezut că pe fundalul unor criminali în politică este mai ușor de căștigat orice tip de alegeri заигрались и могут доиграться !”",
    "metadata": {
      "original_file": "Radio_Orhei_0303.html"
    }
  },
  {
    "title": "O femeie din raionul Orhei transporta peste 5 mii de pachete cu țigări, fără acte de proveniență.",
    "content": "Aseară, în jurul orei 20:25, polițiștii de patrulare aflați la menținerea și asigurarea circulației rutiere în apropierea localității Mărculești din raionul Florești au stopat pentru verificare un Renault, anunță un comunicat plasat pe pagina de facebook a Poliției Republicii Moldova.\n\nLa volanul mașinii se afla o femeie de 38 de ani, originară din raionul Orhei, iar în portbagajul vehiculului aceasta transporta 5500 de pachete cu țigări, fără acte de proveniență.\n\nLa fața locului au fost solicitați ofițerii Direcției Investigații Nord a INI pentru documentarea cazului conform competenței.",
    "metadata": {
      "original_file": "Radio_Orhei_0246.html"
    }
  },
  {
    "title": "Primăria Orhei a autorizat întrunirile PSRM până pe 31 decembrie",
    "content": "Primarul de Orhei, Pavel Verejanu a semnat dispoziția prin care autorizează pentru Partidul Socialiștilor din Republica Moldova privind orgarizarea în spațiul public al municipiului Orhei a întrunirilor sub formă de evenimente sociopolitice ( cu amplasarea utilajului necesar pentru desfășurarea întrunirii” \n\n Potrivit documentului publicat în Registrul de Stat al Actelor Locale locurile desfășurării evenimentelor în perioada 14.10-31.12.2022, între orele 8:00-21:00 se stabilesc la intersecția străzilor Vasile Lupu cu Mihai Eminescu, str.Vasile Lupu 1/13 ( unde se află sediul PSRM din Orhei) și în scuarul din fața Centrului de Cultură Andrei Suruceanu. \n\n PSRM va trebui să respecte restricțiile anti-Covid-19.Poliția din Orhei în comun cu Garda Populară condusă de Igor Gori va asigura menținerea ordinii publice în locurile solicitate de socialiști.",
    "metadata": {
      "original_file": "Radio_Orhei_0495.html"
    }
  },
  {
    "title": "Anul curent autoritățile din Orhei au alocat 1,7 milioane lei pentru îndeplinirea unei prescripții a Inspecției Financiare date SA Regia Apă-Canal Orhei în 2019",
    "content": "La aproape 5 ani de la emiterea unei prescripții a Inspecției Financiare în adresa SA Regia Apă-Canal Orhei, autoritățile municipale au alocat 1,7 milioane de lei pentru îndeplinirea celor stipulate în document. O decizie în acest sens , de alocare a mijloacelor financiare din soldul bugetar al anului 2023, a fost aprobată de aleșii locali la recenta ședința a Consiliului Municipal Orhei. \n\n Banii se alocă pentru acoperirea veniturilor ratate de SA Apă-Canal Orhei în urma compensării parțiale a tarifulului pentru apă. \n\n Acum 5 ani Inspecția Financiară a constatat că SA Apă-Canal, îndeplinind o pomisiune a lui Ilan Shor de compensare a tarifului la apă, a acumulat venituri ratate de peste 20,6 milioane lei. O decizie din august 2019 a aprobat întreprinderea măsurilor necesare pentru recuperarea prejudiciului .În perioada acumulării venitului ratat, SA Regia Apă-Canal a fost condusă de Victor Perțu din Chișinău, care după încheierea mandatului său de vicepreședinte al raionului Orhei a revenit în fruntea întreprinderii. \n\n Amintim că într-o investigație realizată în 2016 de Radio Orhei, la scurt timp de la introducerea compensației, Victor Perțu nu menționa necesitatea acoperirii compensației din bugetul municipal, ba din contra spunea că compensația este benefică întreprinderii.",
    "metadata": {
      "original_file": "Radio_Orhei_0180.html"
    }
  },
  {
    "title": "Câte 16 concurenți pentru Primăria și Consiliul Municipal Orhei. VEZI ORDINEA ÎN BULETINELE DE VOT",
    "content": "Pentru Primăria și Consiliul Municipal Orhei au fost înscriși în cursă câte 16 concurenți electorali. Potrivit hotărârii făcute publice de CECE mun.Orhei 25/1 pentru fotoliul de primar au fost înregistrați reprezentanții a 15 partide și un candidat independent. Și pentru mandatele de consilier municipal concurează 15 partide și un candidat independent. Alegerile generale locale vor avea loc duminică, 5 noiembrie.",
    "metadata": {
      "original_file": "Radio_Orhei_0315.html"
    }
  },
  {
    "title": "Analistul Vladimir Socor nu exclude că cineva din serviciile secrete sau cercurile oligarhice din Israel are o înțelegere cu cercuri asemănătoare din Rusia pentru a-i permite lui Shor să destabilizeze R. Moldova",
    "content": "Analistul Vladimir Socor crede că cererea de extrădare a lui Ilan Shor din Israel este o pistă greșită, în condițiile în care Israelul nu își extrădează cetățenii. Acesta spune că Israelului trebuie cerut ca acesta să nu mai dea posibilitate lui Ilan Shor să întreprindă activități politice de pe teritoriul statului Israel și să folosească teritoriul statului Israel pentru a destabiliza Republica Moldova. Declarațiile au fost făcute în cadrul unei emisiuni tv la Vocea Basarabiei . Potrivit lui Socor în situația actuală Israelul acordă lui Ilan Shor o bază de operațiuni în beneficiul Kremlinului. Analistul nu exclude ipoteza că cineva din statul adânc din Israel, serviciile secrete sau cercurile oligarhice au o înțelegere cu cercuri asemănătoare din Rusia pentru a-i permite lui Shor să destabilizeze R. Moldova, iar în schimb cineva din Israel primește ceva în schimb.",
    "metadata": {
      "original_file": "Radio_Orhei_0250.html"
    }
  },
  {
    "title": "Șoferul mașinii în care a urcat tânăra de la Orhei, și care încă nu a fost găsită, a fost plasat în arest preventiv pentru o perioadă de 30 de zile",
    "content": "Șoferul mașinii în care a urcat tânăra de la Orhei, și care încă nu a fost găsită, a fost plasat în arest preventiv pentru o perioadă de 30 de zile în Penitenciarul 13. Decizia a fost luată de magistrații Judecătoriei Orhei. \n\n\n\nPrecizăm că fata este în continuare de negăsit. Miercuri, 18 aprilie, poliția anunța că a identificat și reținut pentru 72 de ore șoferul mașinii de ocazie. Potrivit oamenilor legii, bărbatul de 45 de ani nu colaborează cu ancheta.\n\nAmintim că Ana-Maria, în vârstă de 19 ani, a fost văzută ultima dată pe 12 aprilie. Tânăra, însărcinată, a dispărut după ce a urcat într-un automobil pe strada 31 august din Orhei.\n\nÎn context, oamenii legii solicită în continuare sprijinul cetățenilor pentru a localiza tânăra.\n\nÎntre timp, ea este în continuare căutată în toate fâșiile forestiere, bazinele acvatice, clădirile părăsite și locurile nepopulate, stațiile de vulcanizare, spălătoriile auto, stâne și în alte locuri. Potrivit oamenilor legii, au apărut noi circumstanțe care au determinat poliția să extindă căutările și în raionul Telenești.\n\nÎn căutări sunt implicați sute de polițiști din inspectoratele teritoriale, de patrulare, ofițerii INI, laboratorul Centrului Tehnico-Criminalistic și Expertize Judiciare al IGP, bărci, drone, voluntari care au implicat și ATV-urile, localnici, colegi, profesori și apropiați ai tinerei. \n\n \n\n sursa: moldova1.md",
    "metadata": {
      "original_file": "Radio_Orhei_0179.html"
    }
  },
  {
    "title": "Ce tarife la apă și canalizare propune Apă-Canal Orhei și ANRE",
    "content": "La începutul lunii iulie pe site-ul ANRE a fost propus pentru consultări publice Proiectul tarifelor aferente furnizării/prestării serviciului public de alimentare cu apă și de canalizare ale SA „Regia Apă Canal-Orhei ”. Potrivit documentului tariful cerut de Apă Canal-Orhei pentru 1 m 3 de apă era de 18,36 lei, iar pentru un m 3 la servicii de canalizare de 16,68 lei. Pe de altă parte ANRE a determinat un tarif de 15,18 lei/m 3 apă și 13,20 lei/m 3 servicii de canalizare. \n\n Ultima dată tarifele pentru serviciile de apă și canalizare au fost stabilite la Orhei, la începutul anului 2013. \n\n În prezent persoanele fizice achită pentru 1m 3 de apă 16,2 lei ( din care pentru primii 4 m 3 – 8,1 lei) și 6,2 lei pentru 1 m 3 servicii de canalizare. Agenții economici achită 26,10 lei pentru 1 m 3 apă și 32,60 lei pentru 1 m 3 servicii de canalizare.",
    "metadata": {
      "original_file": "Radio_Orhei_0483.html"
    }
  },
  {
    "title": "Comunicat DSE Orhei: cadavrul unui bărbat a fost extras dintr-o fântână de distribuție a apei la Peciște, Rezina",
    "content": "Săptămâna precedentă cei mai solicitați de către persoanele aflate în situații de risc au fost salvatorii din Orhei, Rezina, Telenești și Șoldănești. Aceștia au deblocat ușile locuințelor în interiorul cărora se aflau persoane, au tractat mașini și au extras persoane de la adâncime. La Telenești, în s. Chiştelniţa o autospecială AMU a rămas blocată în noroi, în ajutor i-au venit salvatorii care le-au asigurat medicilor o deplasare în continuare. La data de 23 martie în s. Peciște, r-l Rezina un bărbat de 69 ani a fost extras dintr-o fântână de distribuție a apei centralizate, de către salvatorii din Șoldănești. Medicii veniți la fața locului au constatat decesul bărbatului. În noaptea de duminică, 24 martie curent o echipă de medici de urgență din Șoldănești au solicitat ajutorul salvatorilor, după ce autospeciala a rămas blocată în noroi.\n\nȘi pompierii au activat în regim sporit, deoarece în cele patru raioane pe parcursul săptămânii precedente s-au produs 7 focare, două din ele au fost stopate, ca urmare incendierea bunurilor a fost prevenită. Alte două incendii produse în sectorul locativ au pricinuit pagube materiale proprietarilor, prin distrugerea bunurilor. Astfel la data de 22 martie curent o locuitoare a s. Susleni, r-l Orhei s-a pomenit la orele 03:50 cu pompierii în ogradă. Vecina acesteia a văzut că acoperișul bucătăriei de vară, anexată la casă, era în flăcări și nu a ezitat, dar a sunat la 112 solicitând ajutorul serviciilor de urgență. În urma incendiului a fost distrus acoperișul bucătăriei de vară și au ars bunurile materiale din interior. Cauza producerii incendiului ar fi construcția greșită a coșului de fum. Victime nu au fost înregistrate. Un alt incendiu s-ar fi produs în după amiaza zilei de duminică 24 martie, într-un șopron dintr-o gospodărie din s. Brănești, Orhei. Și aici vecinul a observat că de sub acoperișul șopronului iese fum și peste câteva minute s-a văzut și para de foc, atunci acesta imediat a anunțat la 112 despre cele văzute și a alertat proprietara casei. În ambele cazuri datorită intervenției operative ale pompierilor construcțiile de bază, adică locuințele au fost salvate, astfel minimalizând pierderile materiale ale proprietarilor.\n\nStimați cetățeni, doar printr-un comportament preventiv puteți evita situații de risc. Pompierii și salvatorii Vă îndeamnă să respectați normele antiincendiare ca să nu vă puneți în pericol viața și sănătatea dumneavoastră și a celor apropiați?",
    "metadata": {
      "original_file": "Radio_Orhei_0196.html"
    }
  },
  {
    "title": "La consultare – 6 milioane de lei; la votare – 11 milioane. Consilier independent în CM Orhei: “Nici ei nu cunosc cum se vor cheltui banii”",
    "content": "Consiliul Municipal (CM) Orhei a propus în ședința extraordinară, convocată pe 22 august, alocarea sumei de 11 milioane de lei întreprinderii municipale SCL Orhei. Spre deosebire de majoritatea consilierilor, care au acces în CM pe lista Partidului Șor, recent declarat neconstițional, consilierul independent Sergiu Aga s-a pronunțat împotrivă. Într-o postare pe rețelele de socializare, unde a inserat și o secvență video de la ședința în cauză, Aga acuză lipsa de transparență și explică motivul opțiunii sale, care este adversă celei a majorității consilierilor.\n\nSergiu Aga a amintit că în proiectul deciziei, publicat anterior spre consultări publice, era indicată suma de 6 mlioane de lei, iar votului a fost supusă o sumă mult mai mare – 11 milioane de lei, ceea ce, potrivit lui, ridică semne de întrebare:\n\n„ Ca să nu mai vorbim că nici ei nu cunosc pentru ce se vor cheltui acești bani. Această sumă imensă, reieșită din vânzarea terenurilor, este cheltuită pentru un proiect propagandistic, trâmbițat de Șor în toată Moldova. Nu se pune la îndoială necesitatea amenajării unui parc, dar suma alocată, care probabil va fi direcționată în mare parte către cei care veșnic pun pavaje (și știu cum să identifice „sponsori” din prețuri exagerate), ne pune imaginația la încercare. „\n\nÎn cadrul ședintei, Aga a stăruit să afle în ce parcuri și scuaruri și ce lucrări anume vor fi efectuate cu mai bine 13 milioane de lei ( cu TVA, inclusiv). Șeful SCL Orhei, Valentin Munteanu, a răspuns extrem de scurt că lucrările vor fi în municipul Orhei și că există devize de cheltuieli, dar că acestea vor fi accesibile după ședință.\n\nÎn proiectul deciziei, publicat pentru consultare publică, proces care s-a încheiat în preziua ședinței CM, erau prevăzute următoarele scop și resurse financiare: ”achiziționarea bunurilor pentru serviciul public de întreținere a grădinilor publice (parcurilor), scuarurilor, terenurilor de sport și de joacă pentru anul 2023 în sumă estimativă de 6 000 000,00 lei fără TVA”.",
    "metadata": {
      "original_file": "Radio_Orhei_0342.html"
    }
  },
  {
    "title": "Tânăr de 23 de ani reținut de polițiștii din Orhei pentru jaf și o serie de furturi",
    "content": "La data de 03 martie, în jurul orei 01:00, polițiștii din Orhei au fost alertați de către un locuitor al satului Seliște că o persoană necunoscută a pătruns în domiciliul părinților săi și a sustras în mod deschis un telefon mobil și 1000 de lei, anunță un comunicat plasat pe site-ul poliției.\n\nÎn urma investigațiilor s-a constatat că suspectul a deconectat lumina de la contor și telefonul fix, a intrat în locuința familiei și a sustras un telefon mobil și o geantă cu medicamente în care erau 1000 de lei. De asemenea, în timpul anchetei s-a descoperit că din gospodăria altui locuitor din același sat a fost furată o bicicletă de 6000 de lei, iar din garajul unei locuitoare au dispărut mai multe bunuri în valoare de 27 900 de lei. În urma investigațiilor, polițiștii au identificat un tânăr de 23 de ani, fără domiciliu stabil, ca fiind autorul sustragerilor.\n\nAcesta și-a recunoscut integral vina. Toate bunurile furate au fost recuperate și urmează să fie restituite proprietarilor. Suspectul se află în prezent în custodia poliției, iar ancheta continuă pentru stabilirea tuturor circumstanțelor acestor infracțiuni.\n\nDacă va fi găsit vinovat, tânărul riscă până la 7 ani de închisoare.",
    "metadata": {
      "original_file": "Radio_Orhei_0207.html"
    }
  },
  {
    "title": "Salvatorii din Orhei au intervenit pentru descarcerarea unui bărbat în urma unui accident rutier",
    "content": "Salvatorii IGSU au fost solicitați să intervină la deblocarea unui bărbat, care a rămas prins într-un camion avariat în urma unui accident de circulație. Cazul s-a produs în după amiaza zilei de 24 septembrie 2024, către ora 16:43 pe traseul R-20 pe drumul de ocolire a orașului Orhei. Potrivit informațiilor recepționate, un camion de model MAN cu remorcă, încărcat cu circa 15 tone de mere a ieșit de pe carosabil și s-a inversat. La fața locului, a intervenit o echipă de salvatori și pompieri, care au efectuat lucrări de descarcerare a conducătorului auto, un bărbat în vârstă de 65 de ani. Ulterior acesta în stare conștientă, cu o fractură a brațului a fost preluat de Serviciul medical de urgență și transportat la spitalul raional pentru îngrijiri medicale de rigoare. Alte persoane în cabina șoferului nu se aflau.\n\nCauza și circumstanțele urmează a fi stabilite de organele de resort.\n\nPotrivit IGSU, în ultimele 24 de ore salvatorii și pompierii au intervenit în 27 situații de risc. \n\n \n\n sursa: d se.md",
    "metadata": {
      "original_file": "Radio_Orhei_0084.html"
    }
  },
  {
    "title": "Două autospeciale ale pompierilor au intervenit ieri la lichidarea incendiului care a izbucnit la gunoiștea din municipiul Orhei",
    "content": "Municipiul Orhei a fost învăluit în după-amiaza zilei de ieri de un val de fum înecăcios care a provenit de la gunoiștea locală. Potrivit lui Afanasie Stici, maior în cadrul Direcției Situații Excepționale Orhei, pompierii au fost alertați despre izbucnirea incenndiului în jurul orei 17 și au intervenit cu 2 autospeciale. Pompierii au luptat cu flăcările până aproape de miezul nopți, utilizând 100 m 3 de apă. \n\n Potrivit lui Afanasie Stici de obicei focul izbucnește la adâncimi mai mari în perioada cală a anului, iar fumul învăluie Orheiului în momentele când vântul își schimbă direcția. În această dimineață la fața locului se află în continuare angajați ai DSE, iar autoritățile locale au solicitat intervenția unui buldozer, pentru a compacta locul focarului, aceasta fiind unica modalitate de înăbușire a incendiilor de acest fel. \n\n Potrivit lui Afanasie Stici o cauză posibilă a incendiului este auto-aprinderea, dar nu este exclusă nici varianta incendierii intenționate.",
    "metadata": {
      "original_file": "Radio_Orhei_0159.html"
    }
  },
  {
    "title": "Deblocări de uși, lucrări de defrișare și monitorizarea procesului de înlăturare a munițiilor, printre activitățile din săptămâna trecută a angajaților DSE Orhei",
    "content": "Datorită timpului ploios de afară, incendiile de vegetație și gunoiște au mai contenit, însă pompierii și salvatorii celor patru unități ale DSE mun. Orhei au avut pe parcursul săptămânii precedente un șir de intervenții la diverse situații de risc în care s-au pomenit cetățenii, anunță un comunicat al Direcției Situații Excepționale Orhei. \n\n Potrivit sursei citate pompierii și salvatorii au deblocat uși, au întreprins lucrări de defrișare, au stins incendii în sectorul locativ și au monitorizat procesul de înlăturare a munițiilor de la fața locului.\n\nÎn mare parte deblocările de uși au loc din motiv că în interior s-ar afla persoane mobilizate la pat, iar medicii nu pot pătrunde la ei, ori ușa a fost blocată de copil în timp ce părinții au părăsit locuința. Însă sunt cazuri când s-ar presupune că în interior este persoană și nu dă semen de viață de un timp oarecare, sau din locuință se emană un miros neplăcut. În aşa situație deseori salvatorii depistează cadavrele proprietarilor. O astfel de deblocare cu depistarea stăpânului casei decedat, a avut loc în seara zile de 16 septembrie curent, în sectorul Bucuria, Orhei.\n\nDouă muniții au fost depistate pe parcursul săptămânii precedente la Șoldănești și Orhei. Prima ar fi vorba de o muniție încă de pe timpul celui de al II-lea Război Mondial, care a fost depistată într-o gospodărie din s. Cotiujenii Mari în ziua de 12 septembrie. Obuzul a fost ridicat de către geniști. La Orhei apelul către salvatori a parvenit la orele 10:40 în data de 15 septembrie, prin care s-a comunicat că de către o persoană a fost găsită o grenadă de tip F-1. Muniția a fost ridicată de către geniștii MAI.\n\nÎn noaptea de 16 septembrie la o stație Peco din Orhei s-a incendiat o motocicletă. Despre cele întâmplate s-a comunicat la numărul unic de urgență 112 de către un martor. La fața locului s-a deplasat o echipă de intervenție. Din fericire focul a fost lichidat fără a fi provocate victime. Un alt incendii s-a produs la Șoldănești, în s. Cobîlnea în seara zile de 19 septembrie, într-o gospodărie unde inițial s-a incendiat automobilul din curte, iar focul s-a extins cu o viteză maximă spre locuință. Pompierii au reușit să lichideze focul, pină acesta să mistuie totul în calea sa, astfel fiind salvate 50% din acoperişul casei și o parte bună din locuință. Cauza și circumstanțele incendiului urmează de a fi stabilite.\n\nDin cauza vântului puternic din zilele trecute, pe mai multe drumuri de acces din cele patru raioane au fost doborâţi copaci. Pentru a facilita circulația atât a automobilelor cât și a pietonilor, salvatorii din Orhei, Telenești, Șoldănești, Rezina au întreprins lucrări de defrișare a obstacolelor.\n\nStimați cetățenii DSE mun. Orhei Vă reaminteşte că doar printr-un comportament preventive putem evita situații de risc ce ar putea pune în pericol viața dumneavoastră.",
    "metadata": {
      "original_file": "Radio_Orhei_0509.html"
    }
  },
  {
    "title": "Viceprimarii de Orhei – la vremuri noi, tot noi VIDEO",
    "content": "Consiliul Municipal Orhei s-a întrunit azi în ședință extraordinară. Ședința programată pentru ora 16:00 a început cu o întârziere de peste o oră pe motiv că aleșii locali nu au reușit să examineze în comisiile de specialitate toate chestiunile propuse spre examinare. La ședință au fost prezenți 22 din cei 27 de consilieri, motivul absenței a 5 aleși locali nefiind anunțat. \n\n Timp de cca o jumătate de oră au fost votate, preponderent cu voturile fracțiunii majoritare, chestiunile inițiale, la care s-au mai adăugat câteva proiecte de decizie suplimentare. Printre deciziile aprobate se numără cea privind bugetul anului viitor, taxele locale, dar și alegerea noilor viceprimari. \n\n Cei doi viceprimari Valerian Cristea și Cristina Cojocaru, cărora le-a expirat mandatul, au fost votați de majoritatea consilierilor din nou în funcțiile ocupate până în prezent.",
    "metadata": {
      "original_file": "Radio_Orhei_0270.html"
    }
  },
  {
    "title": "Cu viteza luminii. Decizia privind alegerea lui Alexei Lungu în funcția de viceprimar de Orhei a fost publicată în RSAL",
    "content": "Decizia Consiliului Municipal Orhei privind alegerea lui Alexei Lungu în funcția de viceprimar responsabil de domeniul economic a fost publicată în Registrul de Stat al Actelor Locale . Publicarea în registrul care este gestionat de Cancelaria de Stat și Serviciul Tehnologia Informației și Securitate Cibernetică a avut loc în regim alert. Astfel dacă în mod obișnuit trec câteva zile între momentul adoptării și publicării unui act administrativ în RSAL, decizia ce îl privește pe Alexei Lungu a fost publicată în aceiași zi în care a fost aprobată în ședința CM Orhei care s-a desfășurat ieri, 9 septembrie începând cu ora 15:00. De menționat că ședința extraordinară convocată pentru ziua de ieri nu conținea în ordinea zi chestiunea privind numirea în funcția de viceprimar. Amintim că cea de-a treia funcție de viceprimar, a fost vacantă din iulie anul trecut. \n\n Alexei Lungu potrivit mass-media din capitală este fost jurnalist, care a activat la posturile de televiziune afiliate lui Vladimir Plahotniuc, Partidului Socialiștilor și lui Ilan Shor. De curând acesta ocupă postul de președinte al unui partid politic, despre care mass-media din capitală scrie că este la fel afiliat cu Ilan Shor, deputatul care este acuzat de crearea unui grup criminal organizat, acuzații care sunt respinse de avocații acestuia. Însuși Shor este fugit în Israel din vara anului 2019, când partenerul acestuia Vladimir Plahotniuc a pierdut puterea în Republica Moldova.",
    "metadata": {
      "original_file": "Radio_Orhei_0335.html"
    }
  },
  {
    "title": "Comunicat DSE Orhei: săptămâna trecută mai multe incendii au fost provocate de coșurile de fum defecte sau din cauza construcției greșite a acestora",
    "content": "Coșuri de fum defectate sau construcţia greșită a acestora rămân a fi cauza cea mai frecventă a producerii incendiilor în sectorul locativ. Astfel de incidente pot fi evitate prin repararea coșurilor de fum și a sobelor, înaintea sezonului rece, însă iresponsabilitatea multor cetățeni duce la izbucnirea focarelor, care pot provoca pagube materiale și pierderi omenești.\n\nȘi pe parcursul săptămânii precedente nu au lipsit astfel de incendii. În amiaza zilei de luni, 06 februarie 2024, pompierii au demontat un coș de fum din podul unei case din s. Dîșcova, r-l Orhei, pentru a evita un incendiu de amploare. În noaptea de 08 februarie pompierii din Orhei au lichidat un incendiu care s-a produs într-o casă din str. 31 August din oraș. Un alt focar a izbucnit în podul unei casei din s. Brăviceni, r-l Orhei, la data de 10 februarie. Aici pompierii au lichidat focarul și au demontat ursoaica. Și la Telenești pompierii au fost solicitați să intervină la lichidarea unui incendiu în podul casei. Cazul a avut loc la ora două noaptea, la data de 11 februarie în s. Mihalașa.\n\nDeasemenea pe parcursul săptămânii precedente în cele patru raioane Orhei, Rezina, Telenești și Șoldănești pompierii și salvatorii au fost solicitaţi în următoarele situații de risc:\n\nLa data de 06 februarie în secția de internare a SR Șoldănești s-a produs un scurtcircuit la un robinet electric. Pompierii au asigurat starea antiincendiară.\n\nLa Telenești, în noaptea de 06 februarie 2024, medicii de urgență au chemat salvatorii pentru deblocarea unei uși la o locuință, unde s-ar afla un bolnav.\n\nSalvatorii din Rezina au extras un bărbat dintr-o râpă cu o adâncime de 30 m, din s. Lalova, care avea multiple traumatisme, dar era conștient. Victima ar fi fost plecată de la domiciliu de trei zile, iar în urma căutărilor inițiate acesta a fost găsit la data de 07 februarie 2024.\n\nPompierii și salvatorii îndeamnă în continuare cetățenii să respecte cu strictețe regulile de apărare împotriva incendiilor pentru a evita pierderi de vieți omenești și bunuri materiale.",
    "metadata": {
      "original_file": "Radio_Orhei_0227.html"
    }
  },
  {
    "title": "Alertă falsă. Un necunoscut a mințit că Primăria Orhei a fost minată",
    "content": "Un bărbat necunoscut a alertat astăzi poliția cu anunțul că Primăria Orhei ar fi minată. Potrivit Inspectoratului de Poliție, apelul telefonic a fost recepționat la puțin timp după pauza de prânz . Forțele de ordine au încercuit imediat zona și i-au evacuat pe angajații Primăriei și cetățenii aflați în perimetrul adiacent clădirii Primăriei.\n\nÎn urma verificărilor efectuate, polițiștii nu au depistat obiecte suspecte sau explozibile. Ofițerii secției investigare, infracțiuni și urmărire penală a IP Orhei, au dispus mai multe acțiuni în vederea identificării autorului alertei cu bombă. Pe caz a fost inițiat un proces penal pentru comunicarea mincinoasă cu bună știință despre un act de terorism.",
    "metadata": {
      "original_file": "Radio_Orhei_0362.html"
    }
  },
  {
    "title": "Comunicat DSE Orhei: zilele de odihnă trecute au fost alarmante, fiind înregistrat un caz de înec",
    "content": "Și săptămâna precedentă pompierii și salvatorii din Orhei, Telenești, Rezina și Șoldănești au intervenit în mai multe cazuri de risc, în care cetățenii celor patru raioane s-au aflat. Astfel, în seara zilei de luni, 22 iulie curent, pompierii USP 34 Orhei au stins flăcările ce au cuprins o scârtă cu fân, din gospodăria unui locuitor al s. Furceni. În a doua zi al săptămânii trecute pompierii au lichidat incendii de vegetație în s. Peresecina și Mîrzeşti, r-l Orhei și în or. Rezina, iar la Scorțeni, r-l Telenești, pompierii au lichidat incendiul a două tone de fân. Miercuri, 24 iulie 2024, incendiile de vegetație au continuat, iar pompierii din subdiviziunile DSE mun. Orhei au intervenit la lichidarea acestor focare.Un accident cumplit s-a produs în seara zilei de 25 iulie pe traseul Orhei – Chișinău, unde s-au ciocnit două autoturisme. La lichidarea consecințelor acestui accident au fost solicitate forțele de intervenție ale DSE mun. Orhei. Mai târziu, în aceeași zi, în or. Rezina, într-o gospodărie a avut loc un scurt circuit cu riscul de a se produce un incendiu. Aici pompierii au prevenit o nenorocire.\n\nWeekend-ul a fost unul alarmant, deoarece timp de două zile pompierii și salvatorii au fost solicitați de a interveni în 18 situații excepționale. Cele mai multe intervenții au fost la lichidarea focarelor de vegetație și gunoiște. Totodată au fost înregistrate și alte situații de risc cum ar fi incendiu într-o anexă în s. Step-Soci, r-l Orhei, lichidarea consecințelor unui accident ce a avut loc în s. Salcia, r-l Șoldănești. Înlăturarea unui roi de viespe, care prezenta un pericol pentru cetățenii din s. Sîrcova, r-l Șoldănești.\n\nUn caz de înec a unui bărbat a fost înregistrat în unitatea de gardă a SPS Șoldănești, la data de 28 iulie curent. Salvatorii, la fața locului au constat că un bărbat 20 ani a plonjat în iazul din s. Dobrușa și nu a mai ieșit la suprafața apei. Salvatorii au întreprins măsuri de căutare a victimei, dar din cauza vizibilității reduse, căutările au fost stopate și preluate în dimineața zilei de 29 iulie. Corpul neînsufleţit al bărbatului a fost extras către orele 12:00.\n\nAngajații DSE mun. Orhei îndeamnă în continuare cetățenii să respecte regulile de comportament în timpul scăldatului și să nu neglijeze normele de prevenire a incendiilor.",
    "metadata": {
      "original_file": "Radio_Orhei_0118.html"
    }
  },
  {
    "title": "Comunicat DSE Orhei : săptămâna trecută salvatorii au intervenit la salvarea mai multor animale și au tractat o ambulanță prinsă în noroi",
    "content": "Un bărbat, doi câini și trei bovine au fost salvate săptămâna trecută de salvatori și cetățeni din diverse situații de risc. Astfel la data de 29 ianuarie 2024, salvatorii din Rezina au extras un câine dintr-o fântână de canalizare, nevătămat.\n\nLa Orhei, în aceeași zi, salvatorii au deblocat ușa unui apartament, unde a fost depistat proprietarul fără semne de viață.\n\nÎn seara zilei de 30 ianuarie în raionul Orhei s-au produs două incendii în sectorul locativ. Primul apel a parvenit la ora 19:45, prin care s-a comunicat că arde o anexă la o casă din or. Orhei. Ajunși la adresa indicată pompierii au acționat operativ și ca urmare au salvat construcția de bază. Al doilea incendiu s-ar fi produs la orele 20:00 în s. Peresecina. Aici un bărbat de 55 ani a primit arsuri la un picior după ce ar fi adormit cu țigara aprinsă, iar ca consecință aşternuturile au luat foc. Bărbatul a fost internat în spitalul raional Orhei.\n\nTrei bovine au fost salvate dintr-un incendiu care a generat în șopronul unde se aflau animalele. Cazul a avut loc în s. Fedoreuca, r-l Orhei, în prima zi de februarie. Incendiul a fost lichidat de către pompierii USP Orhei.\n\nUn bărbat a solicitat intervenția salvatorilor la data de 02 februarie 2024, pentru a scoate un câine dintr-un rezervor de apă din str. Negruzzi, r-l Orhei\n\nDouă incendii de vegetație au lichidat pompierii din Orhei în s. Mitoc și Zorile din r-l Orhei, la data de 03 februarie.\n\nÎn s. Bălănești, r-l Telenești într-o gospodărie a generat un incendiu într-o odaie locuibilă. Pompierii au lichidat incendiul fără ca acesta să se răspândească peste marea parte a locuinței.\n\nLa sfârşit de săptămâna salvatorii din Orhei au venit în ajutor medicilor de urgență, care în dimineața zilei de patru februarie au rămas cu autospeciala blocați în noroi în s. Bolohan.\n\nPompierii și salvatorii îndeamnă în continuare cetățenii să respecte cu strictețe regulile de apărare împotriva incendiilor pentru a evita pierderi de vieți omenești și bunuri materiale.",
    "metadata": {
      "original_file": "Radio_Orhei_0231.html"
    }
  },
  {
    "title": "Zeci de intervenții au efectuat pompierii DSE Orhei săptămâna trecută",
    "content": "Incendiile de vegetație și gunoiște alertează pompierii tot mai des, anunță un comunicat al DSE Orhei. Astfel în șapte zile ale săptămânii precedente pe teritoriul celor patru raioane Orhei, Rezina, Telenești și Șoldănești s-au produs cca 30 astfel de focare. Cauza preliminară a producerii acestor incendii rămâne nerespectarea regulilor antiincendiare de către cetățeni. Pe aceste cazuri Angajații DSE mun. Orhei au înaintat demersuri la Inspectoratele de poliție teritoriale și în cazul când vor fi găsite persoanele care s-ar face vinovate de provocarea flăcărilor, li se va aplica amendă.\n\nTotodată de intervenția pompierilor și salvatorilor au avut necesitatea și persoane care s-au nimerit în următoare situații de risc:\n\nLa Furceni în seara zilei de 26 iunie pompierii din Orhei au stins o scârtă de fin dintr-o gospodărie.\n\nLa Brăviceni, Orhei, pe 27 iunie, din cauza unui scurt circuit s-a incendiat anexa unei case. Ca urmare focul a mistuit bunurile din bucătărie, iar pompierii nu au permis focului să se extindă.\n\nÎn ultima zi de iunie pompierii din Rezina au stins focul produs într-o bucătărie de vară amplasată într-o gospodărie din s. Lalova\n\nDe la un focar de gunoi nesupravegheat, într-o gospodărie din s. Lucașeuca, Orhei, în prima zi a lui iulie, s-a incendiat anexa casei.\n\nDe la începutul lunii iulie în raioanele menționate s-a început recolta cerealelor. În acest contex pompierii recomandă următoarele întru neadmiterea cazurilor de producere a incendiilor în lanurile cu cereale s-au locurile unde sunt depozitate:\n• Verificarea stării tehnicii de recoltare înainte de a admite la lucrările date;\n• Divizarea masivelor în sectoare cu aria de 30 ha și delimitarea acestora prin fâsâii cosite cu lățimea de minim 6 m și fâşii arate cu lățimea de 4 m;\n• Se va dota tehnica de recoltare cu sisteme de antiscântei, stingătoare și plapume din prelată;\n• Se va instrui personalul implicat în procesul recoltei cu regulile antiincendiare.\n\nRespectarea normelor de apărare împotriva incendiilor vă poate salva viața!!!",
    "metadata": {
      "original_file": "Radio_Orhei_0374.html"
    }
  },
  {
    "title": "Curtea de Apel Chișinău a mai respins o cerere a candidatului PAS în dosarul anulării alegerilor din Orhei",
    "content": "Curtea de Apel Chișinău a pronunțat o nouă hotărâre în litigiile initiate de candidatul PAS, Sergiu Stanciu, privind anularea alegerilor din Orhei. \n\n Potrivit deciziei publicate pe site-ul instanței , CAC a casat hotărârea judecătoriei Orhei, prin care acțiunea lui Sergiu Stanciu a fost respinsă și a pronunțat o nouă hotărâre prin care a respins acțiunea. \n\n Decizia este motivată de faptul că prima instanță a omis să se expună asupra cererii lui Stanciu privind repunerea în termen iar instanța de apel a ajuns la concluzia că, cererea de repunere este neîntemeiată. \n\n Sergiu Stanciu a solicitat între altele repunerea în termen deoarece hotărârea nr.248 din 19.11.2023 a CECE Orhei, a fost emisă fără respectarea obligațiunii de citare și în general fără comunicarea, prin nici ometodă, concurentului electoral despre ședința de examinare a cererii sale prealabile, hotărârea fiindu-i adusă la cunoștință abia pe 23 noieemmbrie, iar el nici nu a cunoscut despre ziua examinării contestației sale împotriva hotărârii nr.83 și nr.84 din 14.11.2023, fiindu-i lezat de către CECE Orhei nr.25, dreptul la apărare și la informare, respectiv nu a cunoscut până la data de 23.11.2023 nici despre emiterea actului administrativ individual – Hotărârea nr.248 din 19.11.2023 a CECE Orhei nr.25, pentru a o contesta în termenul general electoral de 3 zile.\n\n\n\n Pe de altă parte, instanța a argumentat că cererea de repunere este neîntemeiată urmând a fi respinsă, or, reclamantul nu a adus argumente plauzibile ce ar justifica omiterea termenului, invocând că, hotărârea nr.248 cu privire la contestația din 15.11.2023 depusă de concurentul electoral din partea Partidului Politic ”Partidul Acțiune și Solidaritate”, fiindu-i comunicată la data de 23.11.2023, or, în concordanță cu art.95 al.(1) Cod Electoral, termenul general de depunere a contestațiilor este de 3 zile, care se calculează începând cu ziua următoare zilei în care a fost săvârșită acțiunea, a fost identificată inacțiunea sau a fost adoptată hotărârea. Prin urmare Colegiul remarcă că, argumentul reclamantului privind comunicarea hotărârii contestate la data de 23 noiembrie 2023 nu poate fi reținut, întru repunerea acțiunii în termen, or, depunând contestația prin care a solicitat anularea hotărârilor nr. 83 și nr.84 din 14.11.2023, emise de Consiliul Electoral al Circumscripției Electorale mun. Orhei nr. 25/1, urma să dea dovadă de interes și diligență întru apărarea drepturilor și intereselor sale, în situația în care a considerat că, prin actele contestate i-au fost încălcate drepturile și interesele sale legale.",
    "metadata": {
      "original_file": "Radio_Orhei_0266.html"
    }
  },
  {
    "title": "Procesul de integrare europeană a Republicii Moldova în dezbaterile asociației ”Eurocapitales – Internațional”, la Primăria orașului Paris",
    "content": "La invitația asociației „Eurocapitales International”, Ambasadoarea Corina Călugăru a participat la dezbaterile cu genericul ”Provocările procesului de extindere spre Est”, prezentând evoluțiile procesului de integrare europeană a țării noastre în cadrul mesei rotunde „Republica Moldova și UE”, anunță un comunicat al Ambasadei Republicii Moldova în Franța. Acțiunea face parte din eforturile misiunii de a promova parcursul european al Republicii Moldova și de a familiariza publicul francez și internațional cu progresele realizate în procesul de apropiere de UE.\n\nȘefa misiunii diplomatice de la Paris a vorbit despre vocația europeană a țării noastre, progresele înregistrate în implementarea reformelor și celor 9 recomandări ale Comisiei europene, contribuția Republicii Moldova la securitatea regională și europeană, precum și importanța lansării negocierilor de aderare până la sfârșitul acestui an.\n\nVorbitorii din cadrul evenimentului, printre care agenți guvernamentali, analiști politici și profesori universitari, au abordat la fel provocările și evoluțiile în procesul de integrare europeană a Balcanilor occidentali și Ucrainei.\n\nEurocapitales este o asociație membră a Mișcării Europene – Franța, care are obiectivul să efectueze schimburi între membrii diferitelor mișcări și case europene ale Europei, care doresc să se angajeze în construcția europeană. Vocația sa este de a dezvolta în rândul poporului francez conștientizarea Europei și a comunității de destin a popoarelor care o compun.",
    "metadata": {
      "original_file": "Radio_Orhei_0323.html"
    }
  },
  {
    "title": "Angajații DSE Orhei au intervenit la lichidarea mai multor incendii în sectorul locativ",
    "content": "Săptămâna precedentă în raionul Orhei s-au produs câteva incendii în sectorul locativ, cauzele producerii ar fi diverse, dar toate se clasifică ca nerespectarea normelor antiincendiare, anunță un comunicat al Direcției Situații Excepționale Orhei . Așadar, primul incendiu din săptămâna trecută a avut loc la Peresecina, în amiaza zilei de 6 noiembrie 2023, în urma unui scurtcircuit la contorul de lumină. Ca urmare lambriul casei a fost afectat termic pe o suprafață de 2m 2 . În aceeași zi salvatorii din Rezina au deblocat ușa unui apartament din oraș.\n\nLa data de 7 noiembrie s-au produs alte două incendii, unul la Peresecina, unde într-o gospodărie furtunul buteliei de gaz a luat foc și altul la Ocnița Răzești din imprudență cu focul deschis s-a incendiat acoperișul unui garaj. În ambele cazuri un incendiu de proporții a fost prevenit de către pompieri. Tot pe 7 noiembrie la Mîndrești, Telenești pompierii au lichidat un focar la vegetația uscată, iar la Peresecina unul la gunoiște.\n\nÎn dimineața zilei de 9 noiembrie 2023 pompierii DSE mun. Orhei au fost alertați precum că în s. Hulboaca arde un automobil. La lichidarea incendiului au venit locuitorii satului, care au reușit stoparea flăcărilor. La fața locului pompierii au constat cauza incendiului, care ar fi un scurtcircuit la firele electrice ale autoturismului. Pompierii din Rezina și Șoldănești în aceiași zi au lichidat incendii de vegetație.\n\nLa data de 10 noiembrie curent, aproximativ la ora 12:00, un bărbat din s. Piatra a găsit un obiect asemănător cu o muniție. DSE mun. Orhei a înaintat un demers către Centrul Militar Orhei pentru intervenirea geniștilor. Muniția, un proiectil de artilerie cal. 76 mm, a fost ridicat de către angajații FA în aceeași zi.\n\nÎn weekend pompierii și salvatorii din Orhei, Rezina, Telenești și Șoldănești au deblocat uși, au lichidat incendii de gunoiște și nu au permis răspândirea unui incendiu într-un apartament din Orhei, unde de la o plapumă electrică s-a aprins canapeaua.",
    "metadata": {
      "original_file": "Radio_Orhei_0289.html"
    }
  },
  {
    "title": "CSM va propune repetat Președintei Maia Sandu numirea în funcție a unui judecător din Orhei, care a fost respins anterior de șefa statului",
    "content": "Consiliul Superior al Magistraturii a aprobat astăzi, cu majoritatea de voturi cererile a nouă judecători pe care îi va propune repetat șefei statului Maia Sandu pentru numire în funcție până la atingerea plafonului de vârstă și a respins cererile a altor șapte. \n\n Printre judecătorii cererile cărora au fost aprobate se numără Iurie Movilă de la Judecătoria Orhei. \n\n Iurie Movilă a fost numit judecător la Orhei, pe termen de 5 ani, în luna martie 2017. Anterior, el a fost, timp de doi ani, consultant la Curtea Supremă de Justiție, iar înaintea angajării la Orhei a lucrat la „Drumuri Căușeni” SA.\n\nÎn anul 2022, el s-a declarat surprins de faptul că președintele Maia Sandu a refuzat , de rând cu alți colegi, să-i prelungească mandatul de judecător până la atingerea plafonului de vârstă. „Nu am figurat în nicio cauză penală, cum este indicat în scrisoare[a Maiei Sandu], și e clar că mă consider nevinovat”, a declarat atunci magistratul.\n\nAstfel, în mai 2023, numele lui Movilă s-a regăsit în lista magistraților care au solicitat CSM să fie înaintați repetat spre numire în funcție până la vârsta de pensionare, dar examinarea chestiunii a fost amânată .",
    "metadata": {
      "original_file": "Radio_Orhei_0134.html"
    }
  },
  {
    "title": "Peste 50 ha acoperite cu vegetație au ars în raioanele deservite de DSE Orhei",
    "content": "Din numărul total de intervenții pe care le-au aut pompierii din Orhei, Telenești, Șoldănești și Rezina pe parcursul săptămânii precedente, 90% din ele au fost la lichidarea focarelor de vegetație și gunoiște, anunță un comunicat al Direcției Situații Excepționale Orhei. Astfel pe teritoriul celor patru raioane s-au produs circa 24 incendii de vegetație în care au ars peste 50 ha de iarbă uscată și stufăriș. \n\n Totodată săptămâna trecută pompierii au intervenit și în următoarele situații excepționale: \n\n La Săseni, Telenești, în amiaza zilei de 8 martie pompierii au lichidat focul ce cuprinsese un șopron cu nutreț; \n\n În dupăamiaza zilei de 10 martie, pompierii din Șoldănești au fost alertați precum că în s. Peciște arde un șopron. Pompierii au intervenit operativ și focul nu s-a răspândit. \n\n Într-o gospodărie din s. Mândreşti, r-l Telenești, la ora 02:23 s-a produs un incendiu în podul casei, în urma unui scurt circuit. Pompierii ajunși la fața locului au localizat incendiul și nu i-a permis să se extindă. \n\n După cum se constată, numărul incendiilor de vegetație se mărește și ca urmare au de suferit cetățenii, flora și faună. Cauza producerii acestor incendii este factorul uman, astfel DSE mun. Orhei reaminteşte că aceste acțiuni sunt pedepsite prin lege, fiind aplicate amenzi. \n\n Doar împreună, printr-un comportament preventiv putem să ne protejăm de consecințele unui incendiu! \n\n 13.03.2023 \n\n Direcția Situații Excepționale mun. Orhei \n\n Maior s/i Diana Maxim",
    "metadata": {
      "original_file": "Radio_Orhei_0421.html"
    }
  },
  {
    "title": "Majoritatea locuitorilor raionului Orhei au spus ”Nu” modificării Constituției în vederea aderării Republicii Moldova la Uniunea Europeană",
    "content": "Peste 53% din numărul celor care au ieșit la vot în raionul Orhei pe 20 octombrie au spus ”Nu” modificării Constituției în vederea aderării Republicii Moldova la Uniunea Europeană. Potrvit datelor CEC împotriva modificării Consituției au votat peste 22 mii alegători. În favoarea modificării au votat peste 19 mii orheieni. \n\n La nivel de republică procesul de numărare a voturilor continuă, dar după procesarea a peste 84% din procesele-verbale, pe primul loc se plasează cei care s-au pronunțat împotriva modificării Constituției.",
    "metadata": {
      "original_file": "Radio_Orhei_0071.html"
    }
  },
  {
    "title": "O miriște a fost incendiată intenționat de un fost demnitar din conducerea raionului Orhei",
    "content": "Temperaturile caniculare și arșița de afară au făcut bătăi de cap și în această săptămână salvatorilor din cadrul DSE mun. Orhei, anunță un comunicat al instituției.\n\nLa data de 02.08.2023 ora 13:26, o nouă alertă cu bombă a pus pe jar serviciile speciale, inclusiv pompierii. Din informația parvenită a fost minată clădirea primăriei Orhei. După verificările de rigoare informația nu s-a confirmat.\n\nLa data de 02.08.2023, ora 21:54, pompierii din Rezina au fost solicitați să intervină pe teritoriul uzinei de ciment din s. Ciornă. La fața locului s-a constatat că incendiul a izbucnit la o cameră electrică de pe teritoriul uzinei.\n\nLa data de 04.08.2023 pompierii din Șoldănești au intervenit în satul Pohoarna pentru lichidarea unui incendiu care a cuprins o casă de locuit, iar salvatorii din Telenești au fost solicitați pentru efectuarea lucrărilor de căutare salvare a unui bărbat în vârstă de 38 de ani din satul Codru, care ar fi intrat în iazul din localitate și nu a ieșit la suprafață. La fața locului au intervenit și scafandrierii Direcției regionale căutare-salvare nr.1, care în aceiași zi, către ora 18:00, în urma căutărilor efectuate, au depistat și extras la mal cadavrul persoaneisus menționate.\n\nZiua de 05.08.2023 s-a dovedit una de „foc”, pentru pompieri și salvatori, în total efectuând 15 intervenții, dintre care un incendiu care a cuprins acoperișul din stuh al unei case din satul Bolohan, iar restul intervențiilor fiind îndreptate la lichidarea focarelor de ardere a vegetației și gunoiului. Printre ele și un focar de ardere a miriștii din satul Cucuruzenii de Sus, care a fost incendiată intenționat de către proprietarul terenului, care s-a dovedit a fi un fost demnitar din conducerea raionului Orhei.\n\nLa data de 06.08.2023, ora 15:51, pompierii din Orhei au intervenit pentru lichidarea unui incendiu care a cuprins un șopron cu baloți de nutreț, dintr-o gospodărie din satul Cucuruzeni. Pompierii au luptat peste patru ore cu focul și nu au permis răspândirea spre alte construcții. În urma incendiului a ars și o motocicletă cu ataș din apropiere.\n\nDacă sunteți victime sau martori a unor situații de risc apelați numărul unic de urgență „ 112”",
    "metadata": {
      "original_file": "Radio_Orhei_0358.html"
    }
  },
  {
    "title": "Anul trecut a continuat tendința de descreștere a numărului copiilor născuți la Orhei",
    "content": "În 2023 în raionul Orhei s-au născut cu 120 de copii mai puțin comparativ cu anul precedent. Potrivit datelor Biroului Național de Statistică în localitățile rurale ale raionului anul trecut s-au născut 653 copii, comparativ cu 743 în 2022. În municipiu cifra copiilor născuți a scăzut sub 200. Dacă în 2022 s-au născut 229 de copii, atunci anul trecut au fost înregistrați 199 de copii născuți-vii. \n\n Potrivit Biroului Național de Statistică, citat de moldova1.md în anul 2023, în Republica Moldova s-au născut aproximativ 24 mii de copii, cu aproximativ trei mii de copii mai puțin decât în 2022. Specialiștii spun că factorii principali ar fi căsătoriile la o vârstă mai mare și exodul populației, iar urmările acestei situații sunt îngrijorătoare.",
    "metadata": {
      "original_file": "Radio_Orhei_0163.html"
    }
  },
  {
    "title": "În prima jumătate a anului curent datoriile creditoare ale Primăriei Orhei au depășit 11 milioane lei DOC",
    "content": "Consiliul Municipal Orhei s-a întrunit ieri în ședință extraordinară. Pe ordinea de zi a aleșilor locali au figurat mai multe proiecte de documente între care și Raportul privind mersul execuţiei bugetului Primăriei municipiului Orhei pe 6 luni ale anului 2022. \n\n Potrivit proiectului de document, la jumătatea lui 2022 veniturile anuale precizate ale municipiului Orhei depășeau 132.928.400 lei ( dintre care peste 58 milioane lei – transferuri din bugetul de stat), iar cheltuielile 135.099.500 lei. În primele 6 luni ale anului încasarea veniturilor a fost executată la nivel de 50,9%, iar realizarea cheltuielilor a fost îndeplinită în proporție de 41,% . \n\n Între altele Raportul conține și compartimentrul privind descrierea creanțelor și datoriilor formate la situația din 01.07.2022. \n\n Astfel după primele 6 luni ale anului curent, datoriile creditoare ale Primăriei Orhei au depășit 11,9 milioane lei. Cea mai mare parte a acestor datorii se înregistrează la capitolul ”Subvenții acordate întreprinderilor de stat şi municipale nefinanciare” – peste 6,1 milioane lei, fiind urmat de capitolul ” Remunerarea muncii angajaților conform statelor, Contribuţii de asigurări sociale de stat obligatorii, Indemnizații pentru incapacitatea temporară de muncă achitate din mijloacele financiare ale angajatorului” – peste 3,6 milioane lei. \n\n De menționat că noțiunea de ”Datorie debitoare” înseamnă creanţe ce apar ca rezultat al neonorării obligaţiunilor în termen din partea cumpărătorilor, iar ”Datorie creditoare” apare ca rezultat al neachitării în termenii stabiliţi ai angajamentelor, faţă de diferiţi furnizori şi creditori\n\nCu Privire La Raportul Privind Mersul Execuției Bugetului Primăriei Municipiului Orhei Pe 6 Luni a Anului 2… by Maxim Djamanov on Scribd",
    "metadata": {
      "original_file": "Radio_Orhei_0499.html"
    }
  },
  {
    "title": "Unde în raionul Orhei nu va fi curent electric săptămâna această în legătură cu lucrările programate",
    "content": "În mai multe localități din raionul Orhei săptămâna curentă vor avea loc deconectări de curent electric în legătură cu lucrările programate anunță furnizorul Premier Energy \n\n Potrivit datelor publicate pe site-ul companiei, marți,14 ianuarie vor fi deconectări în: \n\n or. Orhei: str. Dorobanţilor, Valul lui Traian, Şoimarul parțial, în intervalul de timp între 10:00-17:00 pentru admiterea persoanelor terțe în instalațiile electrice \n\n s. Mîrzeşti parțial, în intervalul de timp între 09:30-16:30 pentru lucrări de defrișare şi tăiere a crengilor \n\n s. Bulăieşti, s. Mîrzaci, s. Mîrzeşti parțial, în intervalul de timp între 09:30-16:30 pentru lucrări de reparaţie a echipamentului electric \n\n s. Pelivan: str. Independenţei, Ioan Pelivan parțial, în intervalul de timp între 09:30-16:30 pentru lucrari de reparatie a echipamentului electric \n\n s. Pelivan: str. Andrei Lupan, Ioan Pelivan, Luceafărul, Mihai Eminescu, Păcii parțial, în intervalul de timp între 09:30-16:30 pentru lucrari de reparatie a echipamentului electric \n\n Miercuri, 15 ianuarie vor fi deconectări în: \n\n or. Orhei: str. Sadoveanu Mihail parțial, în intervalul de timp între 10:00-17:00 pentru admiterea persoanelor terțe în instalațiile electrice \n\n s. Bulăieşti, s. Mîrzaci, s. Mîrzeşti parțial, în intervalul de timp între 09:30-16:30 pentru lucrări de reparaţie a echipamentului electric \n\n Joi, 16 ianuarie vor fi deconectări în: \n\n s. Mîrzaci parțial, în intervalul de timp între 09:30-16:30 pentru lucrări de defrișare şi tăiere a crengilor \n\n s. Bolohan parțial, în intervalul de timp între 09:30-16:30 pentru lucrări de reparaţie a echipamentului electric \n\n s. Ghetlova parțial, în intervalul de timp între 10:00-17:00 pentru admiterea persoanelor terțe în instalațiile electrice \n\n s. Vîşcăuţi parțial, în intervalul de timp între 09:30-16:30 pentru lucrări de reparaţie a echipamentului electric",
    "metadata": {
      "original_file": "Radio_Orhei_0026.html"
    }
  },
  {
    "title": "Președinția a aprobat decretul prin care 3 sate din raionul Orhei va avea propriile drapele și steme DOC",
    "content": "În Monitorul Oficial din 11 noiembrie curent a fost publicat Decretul prezidențial prin care satele Puțintei, Dîșcova și Vîprova din cadrul comunei Puținte și întreaga comună vor avea propriile drapele și steme. Acestea au fost aprobate prin Decizia Consiliului \n\n Comunal Puțintei nr. 10.8 din 15 septembrie 2022, fiind examinate la sfârșitul lunii mai în ședința Comisiei Naționale de Heraldică.",
    "metadata": {
      "original_file": "Radio_Orhei_0476.html"
    }
  },
  {
    "title": "Procurorul general interimar a făcut publice primele concluzii în cazul fetei dispărute la Orhei",
    "content": "Procurorul general interimar, Ion Munteanu, a venit cu noi detalii în cazul omorului tinerei de 19 ani care a disparut după ce a dispărut după ce a urcat într-o mașină de ocazie la Orhei. \n\n Potrivit lui Munteanu, a fost pornită o cauză penală pentru omor pe cazul tinerei care era însărcinată și a dispărut la 12 aprilie. Fata ar fi decedat în urmă unor traume cranio-cerebrale. Declarațiile au fost făcute în cadrul emisiunii În Profunzime. \n\n „Este vorba despre un caz tragic. Inițial a fost pornită urmărirea penală pe faptul răpirii unei persoane. Datorită eforturilor angajaților poliției în comun cu cei a procuraturii, precum și a voluntarilor s-a reușit găsirea, dar din păcate a fost găsit corpul neînsuflețit al victimei. Avem primele concluzii neoficiale – a fost pornită o cauză penală pentru omor. Potrivit primelor informații pe care le avem, cauza decesului a survenit în rezultatele unor traume cranio-cerebrale, urmează expertiza care să răspundă la mai multe întrebări, dacă sînt stabilite și alte leziuni corporale care au legătură cu decesul. Dacă există careva substanțe psihotrope în sîngele victimei”, a declarat Ion Munteanu. Fiind întrebat dacă există și alte victime care au avut de suferit din cauza suspectului de 45 de ani care a fost arestat de oamenii legii, Ion Munteanu a spus că nu dispune de astfel de informații. „Pînă la finele zilei de azi nu am astfel de informații despre alte victime. Totodată, la etapă actuală avem un singur suspect”, a declarat procurorul general interimar. \n\n \n\n sursa: noi.md",
    "metadata": {
      "original_file": "Radio_Orhei_0175.html"
    }
  },
  {
    "title": "Peste 630 milioane lei vor primi în calitate de transferuri din Bugetul de Stat, APL-urile din raionul Orhei",
    "content": "Proiectul Legii bugetului pentru anul 2023 prevede că primăriile din raionul Orhei și Consiliul Raional Orhei vor primi din Bugetul de Stat transferuri ce depășesc 632 milioane lei. Din această sumă peste 391 milioane lei va intra în bugetul Consiliului Raional, iar restul în bugetele primăriilor. Grosul banilor este destinat plăților din înățământ. Ca și în anul precedent în Consiliul Raional Orhei va primi peste 15 milioane lei cu destinația pentru infrastructura drumurilor publice de interes raional (municipal). \n\n Spre deosebire de anul trecut, primăriile nu mai primesc transferuri pentru această destinație. Potrivit notei informative care însoțește proiectul Legiii Bugetului s-a decis că primăriile vor primi alocări mai mari cu destinația generală. Astfel pe care le vor primi primăriile din raionul Orhei cu destinația generală vor crește comparativ cu anul trecut de 2-3 ori. Cel mai spectaculos salt se va înregistra în bugetul primăriei Orhei – de aproape 4 ori, de la peste 2,7 milioane în 2002, la peste 10 milioane preconizate pentru 2023.",
    "metadata": {
      "original_file": "Radio_Orhei_0460.html"
    }
  },
  {
    "title": "Unde în raionul Orhei nu va fi curent electric săptămâna viitoare în legătură cu lucrările programate",
    "content": "În mai multe localități din raionul Orhei săptămâna viitoare vor avea loc deconectări de curent electric în legătură cu lucrările programate anunță furnizorul Premier Energy \n\n \n\n Luni, 6 ianuarie vor fi deconectări în: \n\n s. Peresecina: str. Peresecina 9027S parțial, în intervalul de timp între 09:30-16:30 pentru lucrări de reparaţie a echipamentului electric \n\n s. Bolohan parțial, în intervalul de timp între 09:30-16:30 pentru lucrări de reparaţie a echipamentului electric \n\n s. Mîrzeşti, s. Mîrzaci: str. Mîrzaci 356 parțial, în intervalul de timp între 09:30-16:30 pentru lucrări de reparaţie a echipamentului electric \n\n s. Peresecina: str. Burebista, Constantin Stamati, Mihai Eminescu, Mihail Frunze, Miron Costin, Petru Rareş, Pionerilor, Peresecina, Ştefan cel Mare şi Sfînt, Tcacenco, 31 August 1989 parțial, în intervalul de timp între 12:00-13:00 pentru lucrări de deconectare/conectare/schimbare a branșamentului \n\n s. Step-Soci: str. Livezilor, Mihai Eminescu, Stepi-Socii, Tineretului, Vasile Lupu parțial, în intervalul de timp între 14:00-16:00 pentru conectarea consumatorului nou \n\n Joi, 9 ianuarie: \n\n s. Susleni: str. Susleni 9048, s. Vîşcăuţi parțial, în intervalul de timp între 09:30-16:30 pentru lucrări de reparaţie a echipamentului electric \n\n s. Mîrzaci: str. Mîrzaci 356, s. Mîrzeşti parțial, în intervalul de timp între 09:30-16:30 pentru lucrări de reparaţie a echipamentului electric \n\n s. Camencea parțial, în intervalul de timp între 09:00-11:30 pentru lucrări de deconectare/conectare/schimbare a branșamentului \n\n or. Orhei: str. Extravilan 100, în intervalul de timp între 09:30-16:30 pentru conectarea consumatorului nou \n\n Vineri, 10 ianuarie \n\n s. Mîrzeşti parțial, în intervalul de timp între 09:30-16:30 pentru lucrări de reparație a echipamentului electric",
    "metadata": {
      "original_file": "Radio_Orhei_0030.html"
    }
  },
  {
    "title": "Scumpii aleși ai poporului -2. La final de mandat ne vor costa peste o jumătate de milion de lei",
    "content": "Și consilierii raionali de Orhei nu mai vor să își reducă apetitul pentru îndemnizație la doar 1 leu. Pe final de mandat forul raional dominat de aleșii locali care reprezintă partidul declarat neconstituțional ȘOR, au votat pentru a primi îndemnizații ce se ridică la peste 13 mii lei per persoană. De această îndemnizație la final de mandat vor beneficia toți cei 33 de consilieri, 4 vicepreședinți ai raionului și președintele raionului Orhei. Decizia a fost publicată în Registrul de Stat al Actelor Locale , în total din bugetul raional pentru achitarea acestor îndemnizații fiind alocați peste 512,12 mii lei. \n\n Recent și consilierii municipali din Orhei au alocat o sumă de cca 300 mii lei pentru a primi îndemnizații la final de mandat, de care vor beneficia inclusiv viceprimarii și primarul. \n\n Amintim că pe de altă parte aceiași majoritate la începutul mandatului, în decembrie 2019, a aprobat o decizie că consilierilor le va fi plătită, simbolic, indemnizaţia de 1 leu, pentru fiecare şedinţă la care vor participa. Şefa fracţiunii majoritare a Partidului Șor (PȘ), Tatiana Gorea, a invocate atunci ca în acest fel se vor aduna bani pentru a face mai multe lucruri bune. Inițiativa calificată ”fără precedent” a fost pe larg mediatizată de mai multe mass-media din Chișinău. \n\n Atunci consilierul independent Sergiu Aga s-a opus majorităţii, spunând că se promovează idei populiste",
    "metadata": {
      "original_file": "Radio_Orhei_0319.html"
    }
  },
  {
    "title": "Intemperia din iunie curent a provocat pagube estimate la cca 26,4 milioane de lei în raionul Orhei",
    "content": "Peste 26,4 milioane de lei este prejudiciul estimat al intemperiei din 11-12 iunie curent care s-a abătut asupra raionului Orhei. Această cifră rezultă din hotărârea Comisiei pentru Situații Excepționale a raionului Orhei. \n\n Grosul prejudiciului este atribuit Centrului de Cultură Raional ”Andrei Suruceanu”, unde costul estimativ al pagubelor cauzate acoperișului, tavanului, pereților și pardoselii este estimat la pe peste 16,6 milioane de lei. \n\n Alte pagube semnificative sunt atribuite porțiunilor de drum din Biești, Brăviceni, și Zahoreni unde vijelia ar fi provocat pagube de 2,2 milioane , 1,7 milioane și 1 milion de lei.",
    "metadata": {
      "original_file": "Radio_Orhei_0122.html"
    }
  },
  {
    "title": "Cutremur în Vrancea , resimțit și în centrul R.Moldova. Pot urma replici",
    "content": "Un cutremur a avut loc în zona seismică Vrancea din România, informează Adevărul . Cutremurul, cu magnitudinea de 5,2 s-a resimțit și în centrul R.Moldova. În penultimul sfert al orei 17, pâmântul s-a clătinat și în părțile Orheiului.\n\nPotrivit surselor, seismul s-a resimțit nu doar în România și R.Moldova, ci și în Bulgaria și Ucraina",
    "metadata": {
      "original_file": "Radio_Orhei_0088.html"
    }
  },
  {
    "title": "Ofițerii CNA au dat buzna în mai multe localități din Orhei, Rezina și Nisporeni. Percheziții au loc și în Chișinău",
    "content": "Ofițerii Centrului Național Anticorupție (CNA) desfășoară vineri, 25 octombrie curent, percheziții în municipiul Chișinău, dar și în mai multe localități din Orhei, Rezina și Nisporeni. \n\n Purtătoarea de cuvânt a CNA a declarat pentru Realitatea.md că acțiunile au loc în vederea documentării faptelor ilicite de corupere electorală. \n\n „Desfășurăm acțiuni de urmărire penală în Chișinău și în mai multe localități din Orhei, Rezina și Nisporeni în vederea documentării faptelor ilicite de corupere electorală și finanțare ilicită a partidelor politice săvârșite de persoane în interesul unui grup criminal organizat”, a precizat Angela Starinschi. \n\n Responsabilii vor reveni ulterior cu noi informații. \n\n \n\n sursa: realitatea.md",
    "metadata": {
      "original_file": "Radio_Orhei_0067.html"
    }
  },
  {
    "title": "Săptămâna trecută incendiile au provocat două decese în raionul Orhei",
    "content": "Două decese au provocat incendiile din săptămâna precedentă, anunță un comunicat al Direcției Situații Excepționale Orhei. La data de 25 ianuarie 2023 la 112 s-a comunicat că într-o casă din s. Puțintei, r-l Orhei s-a produs un incendiu, iar proprietara nu dă semne de viață. La fața locului s-a constat că incendiul s-ar fi produs cu o zi înainte și s-a autostins, iar femeia de 77 de ani s-ar fi intoxicat cu produse ale arderii, deoarece aceasta nu avea urme de arsuri pe corp. În urma examinării cazului, s-a constat că incendiul a generat din cauza imprudenței cu focul deschis, iar pe cauza decesului urmează să se expună medicul legist. \n\n La finele lunii noiembrie a anului trecut la Braviceni, Orhei, într-o casă s-a produs un incendiu din cauza unui bărbat în vârstă de 58 ani, care a încălcat regulile de exploatare a sobei. Locatarul a fost atenționat de către pompieri și instructat cu regulile de apărare împotriva incendiului. Însă, cu părere de rău acesta a considerat că recomandările pompierilor nu sunt demne de urmat și le-a neglijat. În consecință, la 26 ianuarie 2023 pompierii au fost alertați precum că, în s. Braviceni, r-l Orhei dintr-o casă iese fum abundent, iar înăuntru este persoană. La destinație pompierii au depistat că într-o odaie arde patul, iar locatarul fiind la podea, nu dădea semne de viață. Așadar, din cauză că nu a respectat normele antiincendiare, bărbatul de 58 ani, a decedat. Cauza incendiului fiind imprudența în timpul fumatului, iar victima s-a intoxicat cu produse ale arderii. \n\n Totodată pe parcursul săptămânii precedente, în cele 4 Unități SP ale DSE mun Orhei: Orhei, Telenești, Rezina, Șoldănești, de peste 15 comunicări prin care s-a solicitat intervenția pompierilor și salvatorilor în diferite situații de urgență. \n\n STIMAȚI CETĂȚENI respectați normele antiincendiare, doar așa puteți evita tragedii în familiile dumneavoastră!! \n\n 31.01.2023 \n\n Direcția Situații Excepționale mun. Orhei \n\n Maior s/I Diana Maxim",
    "metadata": {
      "original_file": "Radio_Orhei_0437.html"
    }
  },
  {
    "title": "Comunicat DSE Orhei: continuă să ardă gunoiștele. Pompierii reamintesc autorităților locale despre măsurile necesare de prevenire",
    "content": "Săptămâna trecută pompierii din cele patru raioane Orhei, Rezina, Telenești și Șoldănești s-au aflat în stare de alertă în legătură cu avertizările de cod portocaliu și roșu de caniculă și risc sporit de producere a incendiilor de vegetație. \n\n Primul incendiu de vegetație nu s-a lăsat așteptat, astfel la data de 08 iulie, ora 15:00 pompierii au intervenit la lichidarea incendiilor de vegetație în sat Cucuruzeni, r-ul Orhei unde au ars circa 25ha, iar în satul Mălăiești un incendiu izbucnit la gunoiște le-a dat bătăi de cap pompierilor. În comun cu administrația publică locală, incendiul a fost lichidat, deoarece asemenea focare de ardere nu pot fi lichidate fără realizarea unor măsuri inginerești, de amenajare și compactare a stratului de deșeuri. \n\n În total pe pompierii din cele patru raioane au realizat 23 intervenții pentru lichidarea focarelor de ardere a gunoiului și vegetației uscate. \n\n În seara zilei de 13 iulie 2024, un incendiu a cuprins acoperișul construcției auxiliare într-o gospodărie din s. Cihoreni, r-l Orhei, iar după miezul nopții la ora 00:41 pompierii au fost solicitați să intervină în s. Clișova, unde proprietarul unei gospodării a incendiat bunurile din interiorul casei 10x8m și construcția auxiliară cu dimensiunile 9x6m. \n\n La data de 14 iulie pompierii din Orhei, au fost alertați de către locuitorii s. Piatra precum că un nor dens de fum a acoperit localitatea. Fumul dens provenea de la gunoiște, pompierii luptând mai bine de trei ore cu flăcările, iar spre dimineață s-au implicat și autoritățile locale pentru realizarea măsurilor de prevenire a reaprinderii gunoiului. \n\n În acest context DSE mun. Orhei intervine repetat cu recomandări în adresa APL, pentru a desfășura măsuri de amenajare și prevenire a incendiilor la poligoanele de păstrare a deșeurilor, și anume: \n\n Executarea straturilor de compactare cu argilă a deșeurilor depozitate pentru evitarea autoaprinderii în condiții de temperaturi ridicate; \n\n Delimitarea poligonului de deșeuri cu fâşii de protecție arate față de câmpurile de vegetație uscată sau fâşiii forestiere; \n\n Asigurarea localității cu surse de alimentare cu apă pentru alimentare în caz de incendiu.",
    "metadata": {
      "original_file": "Radio_Orhei_0123.html"
    }
  },
  {
    "title": "Comunicat DSE Orhei: săptămâna trecută pompierii au lichidat mai multe incendii din sectorul locativ",
    "content": "Săptămâna precedentă activitatea pompierilor din Orhei a început cu intervenirea la lichidarea a două incendii în sectorul locativ. Primul incendiu s-a produs la o oră după miezul nopții, deja în data de 09.09.2024, într-un apartament din s. Ivancea, r-l Orhei. Pompierii ajunși la fața locului au evacuat locatarii blocului și au lichidat incendiul, fără ca acesta să se extindă peste celelalte apartament. Al doilea apel la 112 a fost efectuat în aceiași zi la ora 15:48, de locatarii unui bloc locativ din or. Orhei, prin care s-a comunicat că în încăperea tehnică a blocului s-ar fi produs un incendiu. Aici pompierii au constat că în urma unor lucrări cu focul deschis, a luat foc un geam din lemn. Focul a fost stins fără ca să fie afectată tehnica ascensorului. \n\n În dimineața zilei de 14 septembrie s-a produs un incendiu la o casă abandonată din s. Hârtop, r-l Telenești. În trei odăi au ars bunurile materiale, iar restul construcției a fost salvată de pompieri. Un alt incendiu au lichidat pompierii din Teleneşti în noaptea de 9 septembrie curent, produs într-un șopron dintr-o gospodărie din s. Ratuș, unde au ars o tonă de grâu și una de porumb. \n\n De asemenea pompierii din Orhei, Rezina, Telenești și Șoldănești au stins zilnic focare de vegetație și gunoiște \n\n O altă problemă actuală perioadei curente, care este în vizorul salvatorilor este intoxicarea cetățenilor cu dioxid de carbon. Astfel, pentru evitarea cazurilor de intoxicație, DSE mun Orhei atenționează cetățenii să fie prudenți la procesul de fermentare a vinului și recomandă următoarele: \n\n EVITAȚI intrarea în încăperile în care are loc procesul de fermentare a vinului, fără a asigura ventilarea încăperii; \n\n EXCLUDEȚI amplasarea recipientelor cu must pentru fermentat în spații închise; \n\n ANUNȚAȚI pe cineva că veți intra într-o astfel de încăpere; \n\n NU INTRAȚI fără echipament de protecție în încăperea în care există deja o victimă, pentru că este posibil să vă intoxicați și dumneavoastră. \n\n Dacă sunteți victime sau martori ale unor situații de risc apelați la 112",
    "metadata": {
      "original_file": "Radio_Orhei_0089.html"
    }
  },
  {
    "title": "Date CEC: majoritatea locuitorilor municipiului Orhei s-a pronunțat împotriva modificării Constituției în vederea aderării Republicii Moldova la Uniunea Europeană. Câte voturi au primit candidații la prezidențiale",
    "content": "Comisia Electorală Centrală a publicat rezultatele alegerilor și referendumului din 20 octombrie. Potrivit acestor date, în municipiul Orhei în cadrul referendumului s-au prezentat la urnele de vot 12543 de alegători. Din numărul acestora 7120 au spus ”Nu” modificării Constituției, iar 5166 s-au pronunțat pentru. Nevalabile au fost declarate 257 voturi. \n\n Numărul celor care au votat în alegerile prezidențiale a fost de 12617 persoane, iar valabile au fost declarate 12445 voturi. \n\n Pe primul loc cu 4404 voturi în municipiul Orhei, s-a plasat Maia Sandu. Alexandr Stoianoglo a acumuluat 2634 voturi, iar Victoria Furtună 2432 voturi. Pentru Renato Usatîi au votat 905 alegători, pentru Irina Vlah – 712 persoane, iar pentru Vasile Tarlev – 598. Urmează Ion Chicu cu 320 voturi, Octavian Țicu cu 166 voturi, Natalia Morari cu 123 voturi, Tudor Ulianovschi cu 99 voturi și Andrei Năstase cu 52 voturi.",
    "metadata": {
      "original_file": "Radio_Orhei_0066.html"
    }
  },
  {
    "title": "La sfârșitul lunii ianuarie, în raionul Orhei erau înregistrate peste 170 locuri de muncă vacante",
    "content": "Peste 170 de locuri vacante erau înregistrare în raionul Orhei la data de 31 ianuarie curent. Potrivit Agenției Naționale pentru Ocuparea Forței de Muncă cu 174 locuri de muncă vacante, raionul Orhei se află pe locul 11 în republică după numărul posturilor libere. În total în țară conform bazei de date a Agenției Naționale pentru Ocuparea Forței de Muncă la data de 31.01.2023 erau în evidență 10088 locuri de muncă vacante, care pot fi accesate atât de femei, cât și de bărbați. \n\n Pentru persoanele cu nivel de instruire superior și mediu de specialitate sunt disponibile\n\n1998 locuri de muncă vacante, constituind cca 20% din numărul total de locuri vacante.\n\nPersoanele aflate în căutarea unui loc de muncă, se pot adresa la subdiviziunile teritoriale pentru ocuparea forței de muncă, unde pot primi informații privind locurile vacante.",
    "metadata": {
      "original_file": "Radio_Orhei_0436.html"
    }
  },
  {
    "title": "O țigară nestinsă a răpit viața unui bărbat din Lucașeuca, Orhei",
    "content": "Săptămâna precedentă incendiile de vegetație s-au ținut în lanț pe teritoriile administrative deservite de subdiviziunile DSE mun. Orhei: Orhei, Telenești, Rezina și Șoldănești, anunță un comunicat al instituției.\n\nÎnsă cu părere de rău nu au lipsit și alte situații de risc cum ar fi incendiile în sectorul locativ. Astfel, la data de 3 octombrie curent, puțin trecut de orele 21:00 pompierii din Susleni au fost solicitați pentru a lichida un incendiu produs într-o gospodărie din aceiași localitate. Aici incendiul a izbucnit în podul unei bucătării de vară, la coșul de fum, după de proprietarii au aprins focul în sobă.\n\nÎn acest context, pompierii îndeamnă ca în prag de sezonul rece fiecare utilizator de sobe pe combustibil solid să întreprindă măsuri de pregătire ale acestor surse de încălzit. Și anume: să verifice coșul de fum și sobele de fisuri, în caz de depistare să fie înlăturate; să curețe canalele de evacuare ale fumului; să se asigure că ușițele de la sobe sunt reparate și să amplaseze în fața lor plăcuțele metalice. Să se asigure că construcția coșurilor de fum corespunde normelor antiincendiare.\n\nO altă cauză frecventă de producere a incendiilor este imprudența în timpul fumatului . Din motiv că nu s-a respectat această normă, un bărbat din Lucașeuca, r-l Orhei a decedat în urma unui incendiu, care izbucnit din cauza unei țigări nestinse lăsată pe o suprafață inflamabilă. Cazul s-a produs în noaptea de 4 octombrie.\n\nSalvatorii din Rezina au lichidat consecințele unui accident rutier soldat cu decesul unui bărbat, care a avut loc în după amiaza zilei de 5 octombrie.\n\nLa Șoldănești proprietarul unui automobil de model Nissan a solicitat intervenția pompierilor pentru a lichida incendiul care s-a produs la unitatea de transport.\n\nLa finele săptămânii pompieri din cele patru subdiviziuni ale DSE mun Orhei au lichidat cca 20 de focare de vegetație.",
    "metadata": {
      "original_file": "Radio_Orhei_0318.html"
    }
  },
  {
    "title": "Comunicat DSE Orhei: recomandări înaintea sărbătorilor Pascale",
    "content": "Înaintea sărbătorilor Pascale în fiecare gospodărie e forfotă mare, când oamenii sunt preocupați cu salubrizarea gradinelor și curților, coacerea produselor de patiserie și a altor bucate tradiționale. Majoritatea gospodarilor, după ce adună resturile de vegetație de prin curte și grădini, le aprind, iar focul deseori îl lasă nesupravegheat. Ca urmare, din analiza pompierilor, în această perioadă se produc un șir de incendii în sectorul locativ, fie de la focarele de gunoiște, fie de la cuptoarele electrice, pe gaz și pe combustibil solid cu defecte. Astfel, pentru a evita o nenorocire în casa dumneavoastră, pompierii Vă recomandă:\n• să depozitați gunoiul în saci și transportați-l la locul de acumulare a deșeurilor din localitate;\n• resturile vegetariene le puteți depozita într-o groapă pentru compost săpată în pământ;\n• verificați înainte de utilizare funcționalitatea cuptoarelor electrice și cele conectate la rețeaua de gaze naturale, iar la cele pe combustibil solid (lemne) înlăturați fisurile;\n• nu suprasolicitați reţeaua electrică și evitați supraîncălzirea cuptoarelor pe lemn, îndepărtați de la acestea surse obiectele ușor inflamabile și combustibile;\n• înainte de părăsirea locuinței sau de a merge la somn, asigurați-vă că aparatele de uz casnic sunt deconectate, iar focul în cuptor s-a potolit.\n\nPompierii și salvatorii din Orhei, Telenești, Rezina și Șoldănești îndeamnă în continuare să fie respectate normele de apărare împotriva incendiilor cu scop de a fi evitate situații de risc.\n\nOricum încălcări ale normelor antiincendiare se înregistrează, astfel pe parcursul săptămânii precedente în cele patru raioane s-au produs următoarele situații excepționale: 10 intervenții la lichidarea incendiilor de vegetație și tri în sectorul locativ.",
    "metadata": {
      "original_file": "Radio_Orhei_0174.html"
    }
  },
  {
    "title": "Săptămâna trecută pompierii DSE Orhei au intervenit la lichidarea mai multor incendii de locuințe",
    "content": "Săptămâna precedentă Unitățile de Salvatori și Pompieri ale DSE mun. Orhei au înregistrat mai multe apeluri telefonice de la cetățeni prin care se solicita intervenția pompierilor. Astfel în această perioadă s-au intensificat incendiile în sectorul locativ, soldate cu mari pierderi materiale. \n\n În prima jumătate a zilei de 28 noiembrie curent pompierii din Șoldănești au lichidat un incendiu dintr-o casă din s. Dobrușa, unde au ars bunurile din două odăi. În aceiași zi a izbucnit un incendiu în s. Mihalașa Nouă, Telenești, la o casă de locuit. Aici focul a distrus bunurile din bucătărie. \n\n În următoarea zi de 30 noiembrie, pe la orele 03:22, în USP Șoldănești a parvenit informația că, într-un garaj din str. Tinereților din oraș a izbucnit un incendiu. Pompierii au lichidat incendiu ce a cuprins 6m2 din încăpere. \n\n Un alt incendiu a avut loc la Orhei chiar în prima zi de iarnă, pe str. Ștefan cel Mare 1A, în incinta fostului magazin Ducat. La fața locului s-au deplasat două echipe de intervenție, care au intervenit operativ și au lichidat incendiul fără a se răspândi. Cauza preliminară ar fi un scurtcircuit. \n\n Și pompierii din Rezina au fost solicitați pentru a interveni la stingerea unui incendiu. Cazul a avut loc în noaptea de 2 decembrie în satul Pereni, la o casă de locuit, unde focul s-a extins în două odăi. La 3 decembrie pompierii din Rezina, iarăși au fost alertați, precum că în s. Horodiște arde o anexă într-o gospodărie. Puțin trecut de miezul nopții, pe 4 decembrie, un alt incendiu s-a produs în podul unei case din s. Cuizăuca. \n\n Toate incendiile s-ar fi produs din cauză că cetățenii în continuare nu respecta normele de apărare împotriva incendiilor. În aceste situații excepționale nu au fost înregistrate victime. \n\n Cu părere de rău săptămâna trecută la Rezina s-a înregistrat un caz de intoxicare cu monoxid de carbon soldat cu decesul unei persoane. Cazul s-a produs în s. Cinișăuți, Rezina. \n\n Pompierii și salvatorii îndeamnă în continuare cetățenii să respecte normele antiincendiare pentru a evita cazuri tragice.",
    "metadata": {
      "original_file": "Radio_Orhei_0461.html"
    }
  },
  {
    "title": "ANRE a aprobat tariful majorat pentru curentul electric pe care îl vor achita și locuitorii raionului Orhei. Este mai mic decât cel solicitat inițial",
    "content": "Agenția Națională pentru Reglementare în Energetică a aprobat în ședința sa de azi, tarifele pentru energia electrică livrată consumatorilor. Astfel locuitorii din zona deservită de furnizorul Premier Energy, inclusiv cei din raionul Orhei vor achita 4,1 lei/kWh. Până în prezent tariful achitat era de 2,34 lei/kWh. Noul tarif este mai mic cu un leu față de cel solicitat inițial, și va intra în vigoare în momentul publicării în Monitorul Oficial. \n\n După încetarea livrărilor de curent electric de la Centrala de la Cuciurgan din regiunea transnistreană, cauzată de sistarea tranzitării gazului din Rusia prin Ucraina, majoritatea curentului electric necesar consumului de pe malul drept, este cumpărată pe piețele europene, unde acesta este mai scump.",
    "metadata": {
      "original_file": "Radio_Orhei_0031.html"
    }
  },
  {
    "title": "Comunicat DSE Orhei: un tânăr s-a aruncat într-o fântână și nu dorea să fie salvat",
    "content": "Incendiile de vegetație și gunoiște rămân cele mai frecvente situații excepționale produse pe teritoriul raioanelor Orhei, Rezina, Telenești și Șoldănești. Timp de o săptămână pompierii au lichidat peste 15 focare de gunoiște și vegetație\n\nNu au lipsit și alte situații de risc, care fără intervenția salvatorilor și pompierilor nu puteau fi înlăturate, cum ar fi:\n\nLa Orhei, în după amiaza zilei de 13 mai 2024 în extravilanul sectorului Nistreana a fost depistată un obiect asemănător unei muniții. Angajații IGSU au solicitat intervenția geniștilor din cadrul Forțelor Armate, care au ridicat obuzul în ziua următoare.\n\nTot în ziua de 13 mai la Șoldănești și Rezina au fost deblocare de către salvatori, două uși ale locuinţelor. În apartamentul din Rezina a fost depistată o persoană fără semne de viață.\n\nUn incendiu a mistuit acoperișul din stuh la o casă din s. Inculeț, r-l Orhei, aproape de miezul nopții în data de 15 mai curent. Pompierii au reușit să lichideze focul până la răspândirea acestuia spre o altă construcție din curte.\n\nUn caz mai neobișnuit a avut loc în seara zilei de 17 mai în s. Pipiceni, r-l Rezina, unde un tânăr de 30 ani s-a aruncat într-o fântână cu o adâncime de 10 m și nu voia să fie salvat. Într-un final acesta a permis salvatorilor să-l extragă , după care a fost preluat de medicii prezenți la fața locului.\n\nCadavrul unui bărbat a fost depistat de către pompierii din Rezina, dup ce aceștia au lichidat incendiul din locuință, Despre producerea incendiului pompierii au fost alertați la orele 07:24 la data de 19.05.2024. Cauza decesului și circumstanțele producerii incendiului urmează să fie stabilite de organele abilitate.\n\nPompierii și Salvatorii îndeamnă cetățenii să respecte regulile de apărare împotriva incendiului!",
    "metadata": {
      "original_file": "Radio_Orhei_0162.html"
    }
  },
  {
    "title": "Incendiile de vegetație și la gunoiști continuă în cele 4 raioane deservite de DSE Orhei",
    "content": "Incendiile de vegetație și la gunoiști continuă în cele patru raioane Orhei, Telenești, Șoldănești, Rezina. În această perioadă când natura își lasă haina, mulți dintre gospodari le dau foc frunzelor uscate și resturilor vegetariene. Aceste acțiuni sunt pedepsite contravențional prin lege și totodată aduc mari daune sănătății dumneavoastră, însă un incendiu de vegetație lăsat fără supraveghere poate duce la unul de amploare. \n\n Pentru a evita astfel de situații plăcute pentru fiecare din voi, DSE mun. Orhei recomandă:\n• Să depozitați reglementat furajele uscate și să fie transportate la gunoiştile autorizate din localitate;\n• Nu utilizați focul deschis în locuri cu pericol de incendiu și pe timp de vânt;\n• Nu aruncați mucuri de țigară, chibrituri aprinse sau material care mocnesc;\n• Supravegheați în permanență copiii și interziceți jocul acestora cu surse care ar putea provoca incendii (chibrituri, brichete);\n• La depistarea focarelor de ardere apelați la numărul 112 și după posibilitate întreprindeți măsuri de lichidare a arderii, respectând măsurile de securitate sau părăsiți locul arderii acoperind gura și nasul cu o țesătură umedă. \n\n De asemenea pe parcursul săptămânii precedente pompierii și salvatorii celor patru Unități de Salvatori și Pompieri au deblocat 4 uși, au înlăturat din sectorul locativ 3 familii de albini, au intervenit la lichidarea consecințelor accidentelor rutiere. \n\n La Telenești în seara zilei de 08 octombrie curent pompierii au lichidat un incendiu la o casă din s. Scorțeni, iar cu o zi mai târziu au stins focul produs la secțiunea motorului la un automobil, în Căzănești. \n\n Stimați cetățeni, doar printr-un comportament prevenim putem să ne salvăm viața și bunurile materiale ce ne aparțin!!!",
    "metadata": {
      "original_file": "Radio_Orhei_0498.html"
    }
  },
  {
    "title": "Comunicat DSE Orhei: lichidarea incendiilor, salvarea unei pisici și tractarea unei ambulanțe împotmolită pe o stradă la Orhei, s-au numărat printre intervențiile de săptămâna trecută a pompierilor și salvatorilor",
    "content": "În perioada de 07 -13 ianuarie 2025 în raioanele deservite de către Direcția Situații Excepționale municipiul Orhei și subdiviziunile Rezina, Telenești și Șoldănești s-au produs 2 incendii în sectorul locativ, cauzate de nerespectarea regulilor de apărare împotriva incendiilor la exploatarea sobelor și a canalelor de evacuare a fumului. Astfel pompierii continuă să îndemne cetățeni să curețe coșurile de fum și să verifice starea de funcționalitatea a sobelor înainte de exploatarea acestora, să nu aprindă focul în sobe utilizând lichide inflamabile. Mai mult, salvatorii solicită persoanelor să aerisească periodic încăperile unde are loc arderea.\n\nÎn această perioada, pompierii și salvatorii celor patru unități subordonate DSE mun. Orhei au efectuat următoarele intervenții:\n\nLa data de 07 ianuarie 2025 într-o gospodărie din s. Teleșeu r. Orhei a avut loc un incendiu, din cauza construcției greșite a canalului de evacuare a fumului a sobei. Pompierii au intervenit operativ, în urma incendiului a fost distrus podul casei în totalmente, iar o porțiune din tavanul casei s-a prăbușit. La fel pe parcursul zilei salvatorii din mun. Orhei au fost solicitați pentru tractarea autospecialei SAMU, blocată în noroi pe o stradă din orașul Orhei.\n\nLa data de 10 ianuarie salvatorii din mun. Orhei au fost solicitați pentru a salva o pisică aflată pe copac. Tot pe parcursul zilei pompierii din or. Telenești au stins flăcările care au cuprins un tomberon de gunoi.\n\nLa data de 12 ianuarie pompierii din mun. Orhei au intervenit prompt într-o gospodării din s. Zahoreni r. Orhei, demontând și răcind coșul de evacuare a fumului, prevenind pagube majore proprietății. Un caz similar a avut loc într-o gospodărie din s. Ignăței r. Rezina, pompierii au intervenit operativ, astfel prevenind răspândirea incendiului. Iar pompierii din Rezina au intervenit la lichidarea focarului de ardere a coșului de fum dintr-o gospodărie din s. Tarasova. În urma incendiului a fost deteriorat podul casei. Pompierii din or. Telenești au intervenit în s.Ciulucani, unde într-o gospodărie s-a produs un scurtcircuit la firele electrice din panoul contorului. Deși ne aflăm în perioada rece a anului pompierii din Telenești au intervenit la stingerea unui focar de ardere a vegetației uscate, produs în s. Căzănești.\n\nAngajații serviciului prevenție din toate subdiviziunile Direcției continuă să desfășoare măsuri de prevenire a incendiilor și a intoxicațiilor cu monoxid de carbon din sectorul locativ.",
    "metadata": {
      "original_file": "Radio_Orhei_0027.html"
    }
  },
  {
    "title": "Comisiile pentru pentru Situații Excepționale ale APL-urilor, inclusiv din raionul Orhei sunt obligate să aprobe un plan de măsuri, care va contribui la reducerea consumului de energie",
    "content": "Comisia pentru Situații Excepționale (CSE) republicană, prezidată de prim-ministrul Natalia Gavrilița a aprobat mai multe decizii. Între acestea se numără și cea care ține de întreprinderea unor acțiuni în vederea economisirii resurselor energetice la nivel local. Astfel, Comisiile pentru Situații Excepționale ale autorităților administrației publice locale, inclusiv din raionul Orhei vor aproba, în termen de cinci zile, un plan de măsuri, aplicabil la nivel teritorial, care va contribui la reducerea consumului de energie. Acesta va fi publicat pe pagina web oficială a Consiliilor Raionale/Municipale și alte mijloace de informare disponibile. De asemenea, până la data de 15 a fiecărei luni, vor fi publicate rapoartele de monitorizare a măsurilor de reducere a consumului de energie. În același timp, consumul de energie electrică urmează a fi redus în continuare, la nivel central și local, prin întreruperea iluminatului stradal pe timp de zi, și anume între orele 7:00 – 17:00.\n\nO altă decizeie anunță că începând cu luna noiembrie, Guvernul va acorda compensații pentru plata facturilor la energia termică consumatorilor vulnerabili. În acest context, Ministerul Muncii și Protecției Sociale (MMPS) va efectua plata în avans către SA „Termoelectrica” a 200 de milioane de lei din Fondul de reducere a vulnerabilității energetice. Acest lucru va permite SA „Termoelectrica” să achiziționeze volume suplimentare de păcură pentru perioada rece a anului.\n\nTextul Dispoziției nr. 46 a CSE din 11 noiembrie 2022 poate fi consultat la următorul link: https://bit.ly/3WWZmF9",
    "metadata": {
      "original_file": "Radio_Orhei_0477.html"
    }
  },
  {
    "title": "Un nou eșec îl ține pe Primarul Verejanu la Orhei. Nu toți găgăuzii îi vor pe candidații lui Șor",
    "content": "În cea de-a doua ședință a Adunării Populare a Gagauziei, convocată în scopul aprobării componenței Comitetului Executiv, au fost iarăși respunse candidaturile prezentate recent de către Ilan Șor pentru echipa bașcanei nou alese, Evghenia Guțul. În lista candidaturilor, asupra cărora insistă cei doi, se regăsește și primarul municipiului Orhei, Pavel Verejanu, care ar trebui să-și încheie mandatul de edil orheian odată cu alegerile locale din luna noiembrie curent.\n\nUnul dintre motivele respingerii, după cum informează presa locală, este necunoașterea limbii găgăuze de către câțiva candidați, printre care și Verejanu. Președintele AP, Dmitrii Constantinov, despre care s-a scris că nu e in cele mai bune relații cu Ilan Șor, susține că problema nu e doar în picarea testului lingvistic de către 7 candidați, ci și în necorespunderea pretendenților la înaltele funcții administrative și la alte criterii.\n\nPerioada în care AP de la Comrat trebuie să numească executivul autonomiei va expira la sfarșitul lunii septembrie.",
    "metadata": {
      "original_file": "Radio_Orhei_0359.html"
    }
  },
  {
    "title": "Comunicat DSE Orhei: Două persoane și-a pierdut viața și altele s-au aflat în situații de risc, pe parcursul săptămânii trecute",
    "content": "Două persoane și-a pierdut viața și altele s-au aflat în situații de risc, pe parcursul săptămânii trecute. Astfel, salvatorii au intervenit la deblocarea ușilor unde se aflau persoane cu dificultăți în deplasare, în zilele de 24, 26 și 27 iunie 2024, la Orhei. Totodată, în cele patru raioane s-au produs diverse situații de risc, unde pompierii și salvatorii au intervenit operativ. Așadar, zilnic pompierii au lichidat focare de vegetație și gunoi, care puteau să se răspândească spre proprietăți. Un incendiu în sectorul locativ s-a produs în noaptea de 27 iunie, în s. Lucașeuca, r-l Orhei, unde focul a distrus un foișor și acoperișul casei parțial.\n\nLa data de 27 iunie, după orele 21:30, salvatorii din Telenești au fost alertați precum că într-o fântână părăsită din s. Zăicanii Noi este un bărbat și nu ar avea semne de viață. La locul indicat, salvatorii au întreprins măsuri necesare pentru a extrage persoana, iar medicii prezenți au constat decesul bărbatului.\n\nVineri, 28 iunie 2024, în unitatea de gardă a USP 34 Orhei a parvenit un apel de la serviciul unic de urgență, precum că într-un apartament din or. Orhei ar arde ceva. La adresa indicată pompierii au depistat pe aragazul din apartament o cratiță uitată pe foc, în care bucatele erau deja scrum. În aceiași zi și salvatorii au fost solicitați la deblocarea unui automobil parcat pe o stradă din Orhei, în care un copil a fost lăsat fără supraveghere. Ușa maşinii a fost deblocată de trecători, iar copilul a fost examinat de medici. Mai spre seară, vineri 28 iunie, pompierii din Orhei au fost solicitați pentru a stinge focul într-o casă din str. M. Gorkii. Aici incendiul a mistuit bunurile din două odăi și dintr-un coridor. Victime nu au fost înregistrate.\n\nCadavrul unui bărbat de 43 ani a fost găsit sub un dig din lemn, fără semne de viață, corpul acestuia plutea în apă la 4 m de la mal. Cazul a avut loc duminică 30 iunie 2024, când bărbatul venise la pescuit la iazul din or. Orhei. Circumstanțele decesului urmează a fi stabilite de către specialiștii în domeniu. În aceeași zi un alt bărbat fiind în compania unor prieteni pe plaja iazului orășenesc, a plonjat în apă și nu a mai revenit în vizor. Îndată au fost alertați salvatorii Stației de salvare pe apă Orhei, care au găsit bărbatul la adâncime și l-au extras. Salvatorii au efectuat resuscitarea sinistratului, acesta fiind preluat de SAMU și internat la Spitalul Raional Orhei\n\nPompierii și salvatorii îndeamnă cetățenii ca să respecte regulile de comportament în timpul scăldatului, normele antiincendiare, măsurile de prevenire a consecințelor caniculei și să manifeste un comportament preventiv.",
    "metadata": {
      "original_file": "Radio_Orhei_0135.html"
    }
  },
  {
    "title": "Primăriile din raionul Orhei la mila bugetului raional pentru achitarea iluminatului stradal",
    "content": "Cele 37 primării rurale din raionul Orhei au apelat la Consiliul Raional Orhei pentru a acoperi partial cheltuielile legate de iluminatul stradal. Potrivit unei decizii a forului raional, publicată în Registrul de Stat al Actelor Locale, în total din bugetul raional sub formă de transferuri către bugetele primăriilor vor ajunge peste 6,4 milioane lei. Cea mai mare sumă de aproape 600 mii lei pentru a acoperi costurile ilumiinatului stradal a fost alocată primăriei Seliște, urmând Susleni cu aproape 442 mii, Piatra cu aproape 321 mii și Mitoc cu peste 229 mii. Cei mai puțini bani pentru iluminatul stratal au fost alocați primăriei Zahoreni 23,4 mii lei, Podgoreni 29,8 mii lei și Trebujeni 39 mii lei.",
    "metadata": {
      "original_file": "Radio_Orhei_0420.html"
    }
  },
  {
    "title": "Maia Sandu e primul loc în raionul Orhei, dar a adunat sub 39%",
    "content": "Potrivit datelor CEC, Maia Sandu s-a plasat pe primul loc în preferințele orheienilor la alegerile prezidențiale din 20 octombrie. Aceasta a acumulat 38.75% sau 16883 voturi. Ea este urmată de Alexandr Stoianoglo cu 20.75% sau 9042 voturi. \n\n Ceilalți participanți la scrutin au acumulat următoarele rezultate",
    "metadata": {
      "original_file": "Radio_Orhei_0070.html"
    }
  },
  {
    "title": "Ședință eșuată a Consiliului Raional Orhei",
    "content": "Ședința Consiliului Raional Orhei, convocată pentru ziua de astăzi, a eșuat din lipsă de cvorum. Deși demersul de convocare a ședinței a fost semnat de 19 consilieri, la ședință s-au prezentat doar 17 din cei 35 de consilieri.\n\nTradițional, au absentat consilierii celor două partide afiliate lui Șor – FASM și Renaștere, la cei absenți alăturându-se doi consilieri din partea PDCM, dar și doi consilieri PSRM. Ultimii se numără printre cei 19 consilieri care marțea curentă au decis c onvocarea CR Orhei în ședință extraordinară. Motivele absențelor nu au fost anunțate public. Astăzi, printre chestiunile care figurau pe ordinea de zi a ședinței, se număra și cea privind alegerea președintelui raionului. \n\n De menționat în context că Legea privind statutul alesului local spune că mandatul unui consilier încetează înainte de termen pentru absență fără motive întemeiate de la 3 ședințe consecutive ale consiliului. Tototadă, Legea privind administrația publică locală spune că consiliul local poate fi dizolvat înainte de expirarea termenului dacă acesta nu a adoptat nici o decizie timp de 6 luni consecutiv, indiferent de numărul şedinţelor.",
    "metadata": {
      "original_file": "Radio_Orhei_0267.html"
    }
  },
  {
    "title": "Au fost înregistrați primii 5 candidați pentru funcția de consilier raional Orhei",
    "content": "Consiliul Electoral de Circumscripție Electorală Raională Orhei a înregistrat primii 5 candidați pentru funcția de consilier raional. Este vorba de Partidul Acțiune și Solidaritate, Partidul Dezvoltării și Consolidării Moldovei, Partidul Comuniştilor din Republica Moldova, Partidul Socialiştilor din Republica Moldova și candidatul independent Petru Dohocher. \n\n Potrivit președintei CECER Orhei, Irina Taban până în prezent au fost depuse pentru înregistrare lista candidaților din parea Partidului Șansă și a Coaliției pentru Unitate și Bunăstare. \n\n Consiliul Raional Orhei este compus dintr-un număr de 35 consilieri. Alegerile locale sunt programate pentru 5 noiembrie curent.",
    "metadata": {
      "original_file": "Radio_Orhei_0322.html"
    }
  },
  {
    "title": "CSP a suspendat un procuror din cadrul procuraturii Orhei",
    "content": "Consiliul Superior al Procurorilor (CSP) a acceptat, astăzi, demersul procurorului general interimar, Ion Muntean, care a cerut suspendarea din funcție a procurorului Vadim Machidon din cadrul Procuraturii Orhei. \n\n Machidon are statut de învinuit într-un dosar de corupţie, alături de un avocat care i-ar fi transmis mită în sumă de 10 mii de euro. Apărătorul a fost reținut în flagrant, în momentul în care îi transmitea lui Machidon banii pentru ca acesta din urmă să adopte o decizie favorabilă pe o cauză penală, aflată în gestiunea sa, potrivit anticorupție.md , care a scris despre aceasta la începutul anului curent.\n\nVadim Machidon nu a fost suspendat din funcţie pe durata desfăşurării urmăririi penale, invocându-se prezumpţia nevinovăţiei. Din acelaşi motiv a fost lăsat în breaslă şi avocatul. Cei doi inculpaţi pledează nevinovat.\n\nVadim Machidon este și procurorul care a înaintat şi susţinut în instanţă învinuirea împotriva ex-poliţistului din Ungheni Gheorghe Petic.",
    "metadata": {
      "original_file": "Radio_Orhei_0288.html"
    }
  },
  {
    "title": "Pagina de facebook cu cca 15 mii de urmăritori care se pretinde a fi a Consiliului Raional Orhei, nu aparține acestuia",
    "content": "Consiliul Raional Orhei nu are nici o pagină de facebook. Asta rezultă din răspunsul oferit de instituție la o solicitare de informații de interes public, transmisă prin intermediul platformei vreauinfo.md , prin care orice cetățean poate solicita autorităților informații. \n\n Potrivit răspunsului sursa oficială a Consiliului Raional Orhei este site-ul or.md, despre care se susține că a fost creat în 2019, asta deși este de notorietate faptul că instituția a dispus de un site încă de la mijlocul deceniului trecut, iar domenul a fost creat încă în anul 2003. \n\n Din răspuns rezultă ca pagina de facebook care folosește stema raionului Orhei și indică că este amplastă pe adresa pe care se află sediul Consiliului Raional Orhei, a fost creată de un grup de voluntari care decid în mod arbitrar cui să îi ofere accesul la această pagină. \n\n De menționatб că potrivit informațiilor din facebook, pagina creată la 14 iunie 2015 se prezintă ca aparținând unei organizații guvernamentale, iar din descrierea sa lipsesc careva informații care să indice că nu este o pagină oficială.",
    "metadata": {
      "original_file": "Radio_Orhei_0230.html"
    }
  },
  {
    "title": "Judecătorii din Orhei cu apartamente preferențiale în Chișinău",
    "content": "Cinci magistrați de la Judecătoria Orhei au intrat, în 2022, în proprietatea unor apartamente. Datele reies din declarațiile lor de avere pentru anul trecut, pe care le-am luat la verificat. Noile locuințe sunt în Chișinău și i-au costat practic jumătate din prețul de piață.\n\nPrețul extrem de avantajos se datorează unui proiect al Consiliului Superior al Magistraturii menit să-i asigure cu spațiu locativ pe angajații sistemului. Doar că, în timp ce proiectul se afla în derulare, unii dintre ei au investit și în alte construcții, iar într-un final s-au ales cu două locuințe în capitală.\n\nToți cei cinci magistrați care au intrat în proprietatea unor apartamente noi sunt de la Sediul central al Judecătoriei Orhei, iar noile achiziții – în același bloc de pe bd. Mircea cel Bătrân din Chișinău. Blocul face parte dintr-un complex locativ în care mai mulți angajați din sistemul judecătoresc au obținut apartamente la preț preferențial – peste 400 de euro per metru pătrat, față de 850, cât e cel de piață.\n\nDintre judecătorii de la Orhei pe care i-am identificat, cele mai mari apartamente, de 88 de metri pătrați, le-au obținut doi magistrați. Noile proprietăți i-au costat circa 37 de mii de euro, față de peste 60 de mii de euro, cât e prețul de piață, conform declarațiilor lor de avere.\n\nUnul i-a revenit magistratei Ecaterina Buzu . Pe lângă noua achiziție, magistrata deține încă din 2003 o casă de 200 de metri pătrați în satul Peresecina din raionul Orhei. În declarațiile ei de avere, judecătoarea nu indică că aceasta ar valora ceva. „Pentru că e o casă încă de prin anii ‘99, cam așa. […] E o casa veche și e în demolare. Dacă vreți, puteți să veniți să faceți poze” , ne-a sugerat Buzu.\n\nEcaterina Buzu a fost numită judecătoare la Orhei în anul 2012. Ea a venit de la CSM, unde a deținut mai multe posturi, cel mai important fiind cel de șef al Aparatului acestei instituții. După doi ani de activitate judecătorească, CSM i-a evaluat performanțele cu „ insuficient ”, calificativ care, ulterior, s-a îmbunătățit până la „ foarte bine ” , în 2020.\n\nÎn anul 2021, Ecaterina Buzu s-a înscris la concursul pentru ocuparea funcției de președinte al Judecătoriei Orhei, însă, din motive tehnice , acesta așa și nu a mai avut loc. Un an mai târziu, ea și-a înaintat candidatura pentru funcția de membru al CSM, dar nu a trecut evaluarea Comisiei Pre-Vetting. Asta după ce membrii comisiei au constatat „dubii serioase cu privire la conformitatea candidatei cu criteriile de integritate etică și financiară. ”\n\nDubiile s-au referit, îndeosebi, la situația conturilor bancare, dar și la faptul că, în perioada 2004-2018, judecătoarea a locuit într-un apartament din Chișinău deținut de un copil orfan fără să plătească chiria. Motivul invocat de Buzu, precum că neplata a fost convenită cu tutorele copilului-proprietar al locuinței, care moștenise locuința de la mama sa decedată, nu i-a convins pe membrii comisiei.\n\n„Aranjamentul, deși avantajos pentru candidată, a fost dezavantajos pentru un copil minor și, prin urmare, a ridicat întrebări legate de etică pe care un judecător ar fi trebuit să le ia în considerare” , a remarcat comisia. Mai mult, Comisia Pre-Vetting a stabilit că apartamentul respectiv a fost cumpărat, în anul 2018, de unul dintre copiii magistratei care, peste doi ani, l-a vândut de două ori mai scump.\n\nDe remarcat că, din 2012, când a devenit judecătoare, Ecaterina Buzu nu a declarat niciodată la Autoritatea Națională de Integritate dreptul de abitație asupra apartamentului în care a locuit timp de 14 ani, chiar dacă legea o obliga să facă acest lucru.\n\n„ Înainte nu se declara abitația – unde stai la gazda, unde locuiești. Nu se relata, dacă nu locuiai mai mult de o perioadă anumită – trei sute și ceva sau o sută și ceva de zile” , ne-a asigurat magistrata. Totodată, ea a negat faptul că a locuit în apartamentul respectiv, așa cum reiese din decizia Comisiei Pre-Vetting. „ Eu am locuit, mai ales de când sunt judecător, la părinții mei, fiindcă eu circul la Orhei. Dar abitația care ați menționat-o în apartament, [eu] veneam în weekend la fete” , a explicat Buzu.\n\nTot cu un apartament de 88 de metri pătrați în blocul de la Ciocana s-a ales și judecătorul Iurie Movilă . Imobilul are o valoare de piață de 60 de mii de euro, conform declarației de avere a magistratului, dar pe el l-a costat 37 de mii de euro.\n\nNoul apartament e cu puțin mai scump decât altul, de 65 de metri pătrați, pe care Movilă l-a procurat acum trei ani, tot în Chișinău, contra sumei de 583 611 de lei (în jur de 30 de mii de euro, la cursul mediu al BNM în 2019). Pentru a-l achiziționa, Movilă a apelat la un credit bancar prin intermediul proiectului guvernamental Prima Casă .\n\nTehnic, magistratul a cumpărat apartamentul de la o companie care, câteva luni mai devreme, preluase locuința de la socrii lui Movilă. Potrivit lui Movilă, aceștia îl contractase pentru o altă fiică, însă nu au reușit să facă față și „au reziliat contractul” . „Eu știam despre apartament și am negociat cu [compania]. […] Construcția blocului a durat ani de zile, a fost și insolvență și eu am negociat” , relatează judecătorul.\n\nIurie Movilă a fost numit judecător la Orhei, pe termen de 5 ani, în luna martie 2017. Anterior, el a fost, timp de doi ani, consultant la Curtea Supremă de Justiție, iar înaintea angajării la Orhei a lucrat la „Drumuri Căușeni” SA.\n\nÎn anul 2022, el s-a declarat surprins de faptul că președintele Maia Sandu a refuzat , de rând cu alți colegi, să-i prelungească mandatul de judecător până la atingerea plafonului de vârstă. „Nu am figurat în nicio cauză penală, cum este indicat în scrisoare[a Maiei Sandu], și e clar că mă consider nevinovat”, a declarat atunci magistratul.\n\nAstfel, în mai 2023, numele lui Movilă s-a regăsit în lista magistraților care au solicitat CSM să fie înaintați repetat spre numire în funcție până la vârsta de pensionare, dar examinarea chestiunii a fost amânată . De menționat că, în cazul în care CSM va da curs solicitării și va propune repetat candidatura acestuia, atunci Maia Sandu va fi obligată să-l numească în funcție „ pe viață ”.\n\nÎntre timp, ca urmare a unei sesizări recepționate în toamna anului trecut, ANI a inițiat verificarea averii lui Iurie Movilă, stabilind „existența unei aparențe de încălcare” . Rezultatele procedurii încă nu sunt cunoscute, dar sesizarea are la bază un apartament din sect. Rîșcani al capitalei pe care magistratul l-a obținut, în 2016, în baza unei hotărâri de judecată și pe care, ulterior, l-a vândut.\n\n„Despre inițierea controlului averii mele eu am aflat din mass-media, iar părinții mei au primit o scrisoare de înștiințare” , afirmă Movilă. „Cu ANI nu am vorbit. Ceea ce cunoașteți dumneavoastră, cunosc și eu. Aștept să mă invite, să depun o declarație, explicație ceva” , susține magistratul.\n\nLa sfârșitul anului trecut, și judecătoarea Alina Balan de la Sediul central al Judecătoriei Orhei a devenit proprietară a unui apartament în blocul de la Ciocana. Noua locuință are 68 de metri pătrați și a costat-o 29 de mii de euro, față de 50 de mii de euro, la cât se ridică valoarea de piață indicată în declarația ei de avere .\n\nAnterior, magistrata și soțul ei au locuit cu abitație într-un apartament din sect. Botanica al capitalei. Proprietarii locuinței – socrii judecătoarei. În aprilie 2021, aceștia vând apartamentul și donează 40 de mii de euro fiului lor, adică soțului judecătoarei. Începând cu acest moment, lucrurile se precipită în familia Balan.\n\nChiar a doua zi, soțul magistratei mai împrumută de la bancă 40 de mii de euro și cumpără un apartament de 114 metri pătrați într-un bloc din zona Centrului comercial MallDova din Chișinău. „Nouă atâta timp nu ni s-a spus nimic despre acceptarea cererilor [privind acordarea unui apartament la preț preferențial], clar că noi toți ne-am orientat [să ne rezolvăm problema spațiului locativ]” , explică judecătoarea condițiile în care familia sa a contractat apartamentul de 114 metri pătrați.\n\nUrmează câteva luni de liniște și vine luna septembrie, când Alina Balan semnează contractul pentru apartamentul de la Ciocana. 20 de zile mai târziu, familia magistratei reipotechează apartamentul de 114 metri pătrați pentru o sumă similară cu prețul apartamentului preferențial proaspăt contractat.\n\n„După ce am primit acesta (apartamentul – n.r.) la un preț așa de avantajos, căci prețul de 460 de euro metrul pătrat într-adevăr nu e un preț mare, ne-au promis să dea degrabă în exploatare, dar doi ani eu și alți colegi de-ai mei plătim la bancă credite. […] Eu am luat 30 de mii de euro de la bancă” , explică Balan.\n\nȘi pentru că darea blocurilor în exploatare întârzie – „ele (lucrările – n.r.) sunt finalizate, acolo e ceva problema cu actele” – „eu așa și am spus – că o să-l vând și o să închid [creditul], căci nici nu-mi ajunge să achit toată ipoteca, dar măcar parțial, căci și ăsta (primul apartament – n.r.) e luat cu bani din bancă” , își dezvăluie judecătoarea planul.\n\nAlina Balan a fost numită judecătoare în anul 2015, pe când încă avea numele de fată Plămădeală. Înainte de a ajunge la Judecătoria Orhei, Balan a lucrat asistentă judiciară la Curtea de Apel Chișinău.\n\nÎn 2020, la expirarea termenului de cinci ani, CSM a refuzat s-o înainteze pentru numirea în funcția de judecătoare până la atingerea vârstei de pensionare, pentru că nu a întrunit „numărul necesar de voturi” . Însă Balan a insistat prin intermediul instanței de judecată și a obținut câștig de cauză.\n\nJudecătoarea Viorica Severin a intrat în proprietatea unui apartament de 69 de metri pătrați în blocul de la Ciocana. La fel ca și pe colega sa Alina Balan, noua locuință a costat-o 29 de mii de euro, la valoarea ei de piață de 50 de mii de euro, cât indică în declarația ei de avere .\n\nDar, spre deosebire de colega sa, ea nu a depus cerere să-i fie acordat un apartament la preț preferențial în Chișinău în 2017, pentru că „nu aveam posibilitate reală, materială” , ci „în 2021, în pandemie” . „Mi-am făcut impresia că cineva [din judecători] a renunțat” , explică Severin.\n\nTotodată, ea a evitat să se împrumute de la bancă. „La început a fost cam stresant, căci în aprilie [2021] am depus cererea, iar prin iulie m-au sunat de la [compania de construcție] Basconslux, mi-au spus că este hotărârea CSM, că cererea a fost admisă și că timp de trei săptămâni trebuie de achitat prima tranșă” , își amintește judecătoarea.\n\n„Norocul meu a fost că băiatul meu lucrează în America și vara asta iarăși pleacă. Toti banii pe care el, fiind student în America, îi trimitea, eu imediat mă duceam și făceam transferul la Basconslux. Și doar 5000 de euro i-am împrumutat” , explică ea.\n\nSeverin e judecătoare în Orhei din 2015, oraș în care deține, împreună cu fiul ei, un apartament de aproape 56 de metri pătrați situat în sectorul Nistreana. Tot în oraș, doar că în sectorul Lupoaica, magistrata a moștenit o treime din casa părintească de aproape 120 de metri pătrați.\n\nCariera juridică a magistratei a început cu mai bine de 20 de ani în urmă. Înainte de a îmbrăca roba de judecătoare, Viorica Severin a lucrat în cadrul Procuraturii Orhei. În 2007, a fost numită judecătoare la Judecătoria Sîngerei, funcție în care s-a reținut aproape doi ani, revenind apoi la Procuratura Orhei. Deja în 2015, a fost numită judecătoare în Orhei, unde activează până în prezent.\n\nViorica Severin a făcut parte din completul de judecători antrenați în unul dintre cele mai răsunătoare procese de la Judecătoria Orhei – omorul lui Alexei Veretca, alias „Krasavcik”, împuşcat în 2012 într-un local din Codrii Orheiului. În acest dosar, Severin și colegii au condamnat o singură persoană și au achitat alte patru, printre care și fostul deputat democrat Constantin Țuțu. Ulterior, Curtea de Apel Chișinău a menținut sentința judecătorilor de la Orhei, dar procesul nu a mai ajuns să aibă o finalitate nici astăzi.\n\nÎn declarația pe anul trecut depusă la ANI, Eugen Popovici a indicat că a devenit proprietar al unui apartament de puțin sub 69 de metri pătrați în același bloc de la Ciocana contra sumei de cinci mii de euro și că valoarea lui de piață este de aproape 29 de mii de euro. Aparent, ultima sumă reprezintă totuși prețul integral al imobilului contractat în cadrul proiectului CSM , iar valoarea lui de piață s-ar ridica, de fapt, la vreo 50 de mii de euro.\n\nDin discuțiile cu magistratul reiese că cei cinci mii de euro au fost doar prima rată „și am negociat cu compania că voi lua credit și achita întreaga suma la darea în exploatare” . „Când completam declarația [de avere], am sunat la ANI și am întrebat cum corect să indic, pentru că valoarea de piață eu nu o am la moment. […] Și așa mi-a recomandat ANI – să indic suma pe care am achitat-o și costul apartamentului alături” , explică Popovici confuzia.\n\nReieșind din declarațiile de avere ale lui Eugen Popovici pe ultimii 10 ani, apartamentul preferențial de la Ciocana este prima lui proprietate imobilă.\n\nPopovici a fost numit judecător la Orhei în 2017, după ce, în precedenții șase ani, a fost consultant în Aparatul Președintelui Republicii Moldova. Însă el a reușit să îmbrace roba de judecător doar până în toamna lui 2018, când CSM l-a suspendat din funcție, în temeiul unui demers al Procurorului General.\n\nInstituția condusă la acea vreme de Eduard Harunjen l-a învinuit pe magistrat de spălare a banilor și corupere pasivă. Conform datelor procurorilor, Popovici a acceptat două mii de euro de la un avocat pentru a elibera din arest preventiv și a-l plasa sub control judiciar pe un bărbat învinuit de trafic de droguri, iar ulterior să-l condamne condiționat. În fața oamenilor legii, judecătorul a confirmat că a primit o astfel de sumă, doar că nu de la avocat, ci de la procurorul de caz și că, de fapt, acesta i-a restituit un împrumut acordat o lună mai devreme.\n\nÎn primăvara lui 2020, Popovici a fost scos de sub urmărire penală, iar CSM a dispus „ reluarea […] activității de judecător la Judecătoria Orhei, cu repunerea în drepturile avute anterior”. Totuși Judecătoria Orhei a refuzat să îi achite salariul ratat pentru perioada suspendării din funcție, așa că Popovici a mers în instanță, dar a pierdut .\n\nDupă clasarea procesului penal, de cazul celor două mii de euro a lui Popovici s-a apucat Inspecția Judiciară , care a constatat „existența elementelor constitutive ale abaterii disciplinare” . Însă nici Colegiul disciplinar al CSM, nici Plenul CSM, unde Popovici a fost reprezentat de avocata Veronica Mihailov-Moraru, actuala ministră a Justiției, nu au fost de acord cu poziția inspecției.\n\nDe remarcat, totuși, că patru din cei nouă membri ai CSM și-au exprimat dezacordul cu soluția finală, pe motiv că „ nu pot fi tolerate acțiunile vădit ilegale admise de un judecător în procesul de înfăptuire a justiției .” Într-o opinie separată , aceștia concluzionează: „prin aplicarea eronată a prevederilor legale […] s-a urmărit scopul de a evita tragerea la răspundere disciplinară a judecătorului dat” .",
    "metadata": {
      "original_file": "Radio_Orhei_0375.html"
    }
  },
  {
    "title": "An de an, 3 cluburi sportive între care Milsami Orhei, înregistrează datorii către ÎM Complexul Sportiv Raional Orhei",
    "content": "Consiliul Raional Orhei a oferit rapoartele de activitate pentru anii 2021, 2022, 2023 ale Întreprinderii Municipale Complexul Sportiv Raional Orhei, al cărei fondator este. \n\n Potrvit documentelor situația financiară a întreprinderii nu este strălucită, iar la sfârșitul anului trecut Complexul Sportiv Raional a înregistrat peste 385 mii lei datorii către agenții economici, peste 200 mii lei datorii salariale față de angajați și cca.15 mii lei datorii către stat. \n\n În același timp cu întreprinderea nu se achită AO Clubul Sportiv Lozova ( Stășeni) , CSF Speranța Nisporeni și FC Milsami Orhei. În anul 2023, AO Clubul Sportiv Lozova, președintele căreia este Viorel Jardan , fostul președinte al FM Milsami Orhei în perioada 2010-2015, care a mai ocupat funcțiile de director al Agenției de Dezvoltare Regională Centru și de președinte al Consiliului Raional Strășeni, avea ca și în anii 2021, 2022 o datorie de 11,2 mii lei față de CSR Orhei. \n\n Neschimbată pe parcursul anilor 2021, 2022 ,2023 este suma datoriei CSF Speranța Nisporeni față de CSR Orhei, care constituie 112 mii lei. \n\n Datoria FC Milsami Orhei, care la începutul acestui an a fost inclusă printr-un ordin al Serviciului de Informații și Securitate în lista persoanelor în privința cărora există probe, informații documentate că sunt asociate subiectului restricțiilor – Ilan ȘOR, a scăzut de la 170 mii lei în 2021, până la 100 mii lei, în 2023. \n\n Deși înregistrează datorii, Milsami Orhei se laudă pe site-ul său că oferă bilete gratuite pentru meciul de fotbal, care va fi găzduit azi de CSR Orhei.",
    "metadata": {
      "original_file": "Radio_Orhei_0119.html"
    }
  },
  {
    "title": "Primăria Orhei vrea să cheltuie de 3 ori mai mulți bani pentru un semafor decât era planificat acum un an și jumătate",
    "content": "Pentru construcția unui semafor la intersecția străzilor Vasile Lupu cu Piatra Neamț, Primăria Orhei vrea să cheltuie peste 744 mii lei. Decizia privind alocarea acestei sume , de rând cu altele, a fost aprobată de majoritatea consilierilor afiliați lui Ilan Shor, în ședința de vinerea trecută a Consiliului Municipal Orhei. \n\n Suma este de trei ori mai mare decât cea preconizată pentru construcția aceluiași obiectiv acum un an și jumătate. \n\n Potrivit anunțului publicat pe mtender în mai 2022 , pentru construcția semaforului era suficientă suma de cca 260 mii lei. \n\n Consilierul Sergiu Aga a solicitat în cadul ședinței de la viceprimara responsabilă de domeniul construcțiilor Cristina Cojocaru explicații privind această discrepanță, dar nu a primit un răspuns concludent.",
    "metadata": {
      "original_file": "Radio_Orhei_0226.html"
    }
  },
  {
    "title": "Decizii de pre-vetting, anulate de CSJ pe bandă rulantă. Doi judecători de la Orhei, printre contestatarii care vor fi reevaluați",
    "content": "În primele două zile ale lunii august, Curtea Supremă de Justiție a anulat 21 de decizii ale Comisiei de pre-vetting. Astfel, aspiranților la funcțiile de membru al Consiliului Superior al Magistraturii și Consiliului Superior al Procurorilor, descalificați inițial de comisie, li s-a oferit posibilitatea de a candida din nou. Deciziile CSJ sunt obligatorii inclusiv pentru Comisia de pre-vetting, așa că cei 21 de judecători, procurori și reprezentanți ai societății civile, care au fost respinși anterior, urmează a fi reevaluați.\n\nPrintre judecătorii, care au contestat deciziile nefavorabile, luate de Comisia pre-vetting încă la începutul anului curent, sunt și doi magistrați de la Orhei. Urmare a deciziei CSJ, Veronicăi Cupcea, președinte al Judecătoriei Orhei, și Ecaterinei Buzu li s-a oferit a doua șansă.\n\nTotodată, nu este clar ce repercursiuni ar putea avea o posibilă reevaluare pozitivă a judecătorilor asupra componenței CSM. După calculele Europei Libere, în CSM mai sunt vacante doar două poziții de judecător, însă acestea trebuiesc oferite reprezentanților curților de apel și ai CSJ. Alte patru locuri (din totalul de 12), destinate judecătorilor din instanțele de fond, au fost deja ocupate de magistrații care au trecut pre-vettingul din prima încercare și ulterior, încă în luna aprilie curent, au fost aleși de Adunarea Generală a Judecătorilor.",
    "metadata": {
      "original_file": "Radio_Orhei_0363.html"
    }
  },
  {
    "title": "Și astăzi consilierii din cele două partide afiliate lui Șor au zădărnicit ședința de constituire a Consiliului Raional Orhei",
    "content": "Ședința de constituire a Consiliului Raional Orhei nu s-a putut desfășura nici astăzi, pe motiv de lipsă de cvorum. Azi în sala de ședințe a Consiliului Raional Orhei au fost prezenți 21 din cei 35 de consilieri aleși, adică un număr mai mic decât 2/3 cerute prin lege. Fără a anunța vreun motiv, la ședință au fost absenți 10 consilieri din Partidul Forța Alternativă de Salvare a Moldovei și 3 din Partidul Renaștere, dar și un consilier comunist. \n\n În consecință, secretarul Consiliului Raional, Serghei Caraman a anunțat că viitoarea ședință va avea loc marți. La solicitarea unor consilieri PAS, aceasta va începe la ora 10:00. Potrivit legislației, cea de-a treia tentativă de convocare în ședință de constituire va fi valabilă dacă la ședință se vor prezenta mai mult de o jumătate din consilierii aleși, adică un număr de 18 persoane.",
    "metadata": {
      "original_file": "Radio_Orhei_0271.html"
    }
  },
  {
    "title": "Zeci de hectare de vegetație au fost distruse de flăcări pe teritoriul raioanelor deservite de DSE Orhei",
    "content": "Incendiile de vegetație şi gunoiște care generează din cauza nerespectării normelor antiincendiare de către cetățeni, rămân actuale și prioritare în activitatea pompierilor din Orhei, Rezina, Telenești și Șoldănești, anunță un comunicat al Direcției Situații Excepționale Orhei. Dacă anterior creștea numărul incendiilor de acest gen, atunci săptămâna precedentă pe lingă multiplele incendii s-au adăugat şi suprafețe de zeci de hectare de vegetație distruse de foc.\n\nDe asemenea în cele șapte zile ale săptămânii trecute, începând cu data 4 septembrie 2023, pompierii și salvatorii DSE mun. Orhei au avut următoarele intervenții:\n\nPe parcursul zilei de 4 și 5 septembrie pompierii din cele patru unități ale Direcției au lichidat incendii de vegetație şi gunoi.\n\nLa data de 6 septembrie pompierii din Șoldănești au prevenit producerea unui incendiu la o casă, care putea surveni de la un scurtcircuit.\n\nLa ora unu de noapte, deja pe data de 7 septembrie, pompierii din Orhei au fost alertați precum că la o casă de locuit din s. Biești, r-l Orhei s-ar fi produs un incendiu. La adresa indicată pompierii au depistat că focul cuprinsese toate trei odăi ale locuinței. Pompierii au lichidat incendiul și au salvat de la foc o casă din curtea respectivă.\n\nÎn zilele de 7, 8, 9 și 10 septembrie pompierii din Orhei, Rezina, Telenești și Șoldănești au lichidat 31 incendii de vegetație și gunoiște în teritoriile deservite.\n\nO altă problemă actuală perioadei curente care este în vizorul salvatorilor este intoxicarea cetățenilor cu dioxid de carbon. Astfel, pentru evitarea cazurilor de intoxicație, DSE mun Orhei atenționează cetățenii să fie prudenți la procesul de fermentare a vinului și recomandă următoarele:\n\nEVITAȚI intrarea în încăperile în care are loc procesul de fermentare a vinului, fără a asigura ventilarea încăperii;\n\nEXCLUDEȚI amplasarea recipientelor cu must pentru fermentat în spații închise;\n\nANUNȚAȚI pe cineva că veți intra într-o astfel de încăpere;\n\nNU INTRAȚI fără echipament de protecție în încăperea în care există deja o victimă, pentru că este posibil să vă intoxicați și dumneavoastră.\n\nDacă sunteți victime sau martori ale unor situații de risc apelați la 112",
    "metadata": {
      "original_file": "Radio_Orhei_0334.html"
    }
  },
  {
    "title": "Fosta contabiilă a Primăriei Orhei asistă o deputată rusă la transportarea tinerilor în Rusia",
    "content": "Europa Liberă scrie că fosta contabilă a Primăriei Orhei, care a fost consilieră municipală și raională din partea Partidului Șor, Nelli Parutenco asistă logistic deputata rusă Aliona Arșinova la transportarea tinerilor din Republica Moldova în Federația Rusă. \n\n Fugită la Moscova în 2022, pentru a se o ascunde de o anchetă despre presupusa finanțare ilegală a fostului Partid Șor, Parutenco este astăzi directoarea „Evraziei”.\n\nÎn luna mai, „Evrazia” a dus în excursie la Moscova zeci de tineri din Chișinău, Bălți și Comrat. Din ultimul grup a făcut parte „Miss Moldova-2023”, Diana Spotarenco, liderul organizației de tineret „Next Generation”, Nicolai Șicolai, consilierul local din Comrat, Ivan Panea, membru al partidului pro-rus „Renaștere”.\n\nO investigație a portalului de limbă rusă The Insider sugerează că serviciile speciale ale Rusiei creează organizații non-profit de tipul „Evraziei” pentru a racola simpatizanți în alte țări, inclusiv acolo unde numărul diplomaților ruși a fost redus masiv în ultimii ani în urma invaziei rusești în Ucraina.\n\nȚinte ar fi în primul rând studenții cei mai promițători și tineri cercetători. Investigația Insider se concentrează pe activitatea unui institut de cercetare în domeniul comunicațiilor lansat exact în aceeași încăpere de la Moscova, unde a mers în aprilie Evgenia Guțul la prezentarea „Evraziei”.",
    "metadata": {
      "original_file": "Radio_Orhei_0158.html"
    }
  },
  {
    "title": "Și în acest an două licee din raionul Orhei vor funcționa cu câte o clasă de-a X-a",
    "content": "Consiliul Raional Orhei a aprobat în ședința sa extraordinară din săptămâna trecută o decizie prin care permite prin excepție funcționarea a două licee din raionul Orhei cu câte o clasă de-a X-a. \n\n Potrivit documentului publicat în Registrul de Stat al Actelor Locale este vorba de unicul liceu din localitățile rurale din raion ”A.Donici” din Peresecina și liceul cu predare în limba rusă ”M.Lomonosov” din municipiul Orhei. \n\n Documentul se întemeiază pe mai multe acte insclusiv Metodologia de admitere a elevilor în invățământul liceal , aprobat în 2017 de Ministerul Educației. \n\n Acest din urmă act prevede între altele că decizia privind organizarea în baza unei singure clase de-a X-a aparține în exclusivitate Ministerului Educației, iar liceele din localitățile rurale trebuie să corespundă unui anumit șir de criterii. \n\n Cele două licee funcționează cu câte o clasă de-a X-a începând cu anul 2015, când Consiliul Raional Orhei a decis finanțarea din bugetul raional mai întâi a liceului cu predare în limba rusă ”M.Lomonosov” din Orhei , iar ulterior și a liceului cu predare în limba română ”A.Donici” din Peresecina.",
    "metadata": {
      "original_file": "Radio_Orhei_0508.html"
    }
  },
  {
    "title": "Administratorul Radio Orhei FM spune că a moderat gratuit adunarea acoliților lui Putin de la Moscova",
    "content": "Adunarea membrilor blocului ”Pobeda” care a fost organizată în luna aprilie la Moscova, a fost moderată gratuit de Avelin Tabarcea. Aceste declarații au fost făcute de administratorul Radio Orhei FM în cadrul ședinței de judecată la Curtea de Apel Chișinău, care examina contestația sa contra hotărârii Comisiei Electorale Centrale care a refuzat să înregistreze grupul de inițiativă pentru alegerile prezidențiale. Potrivit hotărârii CAC , Tabarcea a declarat că a fost contractat de o agenție de organizare a evenimentelor, participând în calitate de moderator la acel eveniment. Acesta susține că nu a fost plătit, dar nu a explicat din ce motiv evenimentul respectiv a fost moderat cu titlu gratuit, deși, în cadrul ședinței de judecată reclamantul Tabarcea Avelin a menționat că desfășoară activitate remunerată – participând în calitate de moderator, la mai multe evenimente. \n\n Instanța de judecată a respins apelul lui Tabarcea, între altele menționând că acesta deținea calitatea de membru al Partidului ”Șansă”, deoarece la alegerile locale generale din 05 noiembrie 2023 Tabarcea Avelin a fost desemnat candidat pentru funcţia de consilier raional Briceni din partea Partidului Politic „Şansă”. Iar la în lista pentru alegerile locale din 05.11.2023, la rubrica „Apartenență politică”, în dreapta numelui lui Tabarcea Avelin este indicat – „Șansă”. \n\n Tabarcea a încercat să își înainteze candidatura în calitate de candidat independent la alegerile prezidențiale, dar CEC a respins înregistrarea grupului de inițiativă pentru colectarea semnăturilor în favoarea candidatului, deoarece nu întrunește condițiile de a fi candidat independent. \n\n Avelin Tabarcea este director al Centrului de Cultură „A. Suruceanu” din Orhei, administratorul Complexului Sportiv Raional Orhei, al SRL ”Media Forum”care gestionează Radio Orhei FM și al Asociației Obșești ” ORH-IDEE”, iar în perioada 2019-2023 a fost consilier raional și municipal la Orhei din partea Partidului Șor.",
    "metadata": {
      "original_file": "Radio_Orhei_0085.html"
    }
  },
  {
    "title": "Donație umanitară – 13 aparate de ultrasonografie. Printre beneficiari se află Spitalul Raional din Orhei",
    "content": "Aparate de ultrasonografie de înaltă performanță, în valoare de 127 611 euro, vor fi transmise la 13 instituții medicale din R.Moldova , printre care și Spitalul Raional Orhei. Alți 12 beneficiari ai dispozitivelor destinate relizării investigațiilor de înaltă precizie sunt: Institutul Mamei și Copilului, Spitalul de Stat, Policlinica de Stat, Clinica Universitară de Asistență Medicală Primară a USMF „N. Testimițanu”, Institutul de Ftiziopneumologie „Chiril Draganiuc”, Centrul de Sănătate Sângerei, Spitalele Raionale Cantemir, Dondușeni, Fălești, Telenești, Hâncești, Râșcani.\n\nCele 13 aparate de ultrasonografie sunt o donație umanitară din partea INTERSOS Organizzazione Umanitaria Roma , iar evenimentul de transmitere a avut loc astăzi, cu pariciparea oficialilor de la Ministerul Sănătății al R.M., comunică MOLDPRES .",
    "metadata": {
      "original_file": "Radio_Orhei_0343.html"
    }
  },
  {
    "title": "SIS susține că cetățeanul de onoare al Orheiului, Ilan Shor este actorul pe care mizează Federația Rusă în destabilizări",
    "content": "Directorul Serviciului de Informații și Securitate (SIS), Alexandru Musteața a susținut astăzi o conferință de presă în care a precizat că instituția pe care o conduce a intrat în posesia mai multor date care indică asupra unui nivel fără precedent al intensității acțiunilor săvârșite de Federația Rusă, comunică MOLDPRES . Potrivit sursei citate, scopul acestor acțiuni ale Rusiei „este să compromită aderarea R. Moldova la UE, să deturneze procesele democratice și să mențină R. Moldova sub sfera sa de influență”. \n\n Între altele, Musteață a declarat că cel mai important actor pe care mizează Federația Rusă este gruparea lui Ilan Shor, cu extensiile sale social-politice, care are indicația de a provoca radicalizare și violență. \n\n Europa Liberă îl citează pe Musteață cu declarația că „se prognozează generarea mai multor crize în mai multe domenii social-politice, se planifică ciocniri sociale pentru a instiga la ură interetnică, crize de securitate în autonomia găgăuză sau regiunea transnistreană”,",
    "metadata": {
      "original_file": "Radio_Orhei_0206.html"
    }
  },
  {
    "title": "Noi informații din partea poliției în contextul dispariției tinerei din raionul Orhei",
    "content": "Poliția anunță într-un comunicat plasat pe pagina sa facebook că au fost identificate noi informații în contextul dispariției tinerii de 19 ani din raionul Orhei.\n\nPoliția face apel către cetățeni, în special #femei , să ne sesizeze de urgență dacă au avut tangențe dubioase sau cu tentă infracțională cu acest bărbat.\n\nEste vorba despre șoferul în mașina căruia a urcat fata în acea seară. În cadrul perchezițiilor efectuate de polițiști la domiciliul și în automobilul acestuia au fost găsite mai multe lucruri pentru femei.\n\nÎn timp, bărbatul s-a schimbat fizic foarte mult și a condus mașini de mai multe mărci și modele. S-ar fi putut să-l cunoașteți în una dintre aceste perioade. Poza marcată cu o săgeată este cea mai recentă a acestuia, iar mașina marcată este cea condusă în ultima perioadă, inclusiv cea în care a urcat fata.",
    "metadata": {
      "original_file": "Radio_Orhei_0178.html"
    }
  },
  {
    "title": "Cârpeală bugetară de 2 milioane inclusiv pentru a acoperi costurile crescute ale iluminatului public în raionul Orhei",
    "content": "Dintr-o parte a tăiat și în altă parte a dat, asta este esența Deciziei de modificare a bugetului pentru anul curent , aprobate în ședința extraordinară a Consiliului Raional Orhei din 28 octombrie. \n\n Potrivit documentului publicat în Registrul de Stat al Actelor Locale banii pentru redistribuire au fost tăiați de la proiecte investiționale – 856,3 mii lei, bugetul aparatului președintelui raionului – 1 milion lei și 298,8 mii lei de la modernizarea instituțiilor de ocrotire a sănătății. \n\n Suma de 2155,1 milioane lei a fost repartizată mai multor primării pentru acoperirea majorării costurilor crescute ale curentului electric și unele lucrări de reparație și amenajare. Astfel 26 primării din raionul Orhei vor primi alocații pentru a acoperi costul majorat al curentului electric în sumă totală de 1 124 700 lei. Cei mai mulți bani pentru iluminatul public vor merge către Primăriile Cucuruzeni și Primăria Chiperceni -152,3 mii lei și 131,7 mii lei, respectiv următoarea sumă ca mărime – 110,1 mii lei este oferită Primăriei Orhei. Cei mai puțini bani 5,9 mii lei și 4,2 mii lei au fost alocați primăriilor Peresecina și Zorile. \n\n Restul alocațiilor au fost făcute pentru procurarea unui teren de joacă la Piatra – 100 mii lei, aproape 600 mii lei la Mârzești pentru reparația unui bun imobil neprecizat și amenajarea terenului adiacent estradei de vară, construcția gazoductului în s. Cucuruzeni – 233,7 mii lei ș.a",
    "metadata": {
      "original_file": "Radio_Orhei_0482.html"
    }
  },
  {
    "title": "Directorul Centrului raional de Cultură și Complexului Sportiv Raional Orhei se află la Moscova",
    "content": "Avelin Tabarcea, directorul Centrului raional de Cultură ”A.Suruceanu”, al Complexului Sportiv Raional Orhei și administratorul firmei care gestionează Radio Orhei FM se află la Moscova. Despre aceasta scrie publicația Sputnik Moldova, interzis în Republica Moldova în februarie 2022 pentru că făcea propagandă în favoarea Moscovei. Potrivit sursei citate Tabarcea împreună cu formația ”DoReDos”, Ionel Istrati, Adrian Ursu, Doina Sulac, Lia Taburcean, Doina Arseni și alții participă la ”prima ediție a festivalului Mărțișor”. Organizatori al evenimentului se susține că sunt mai multe asociiații obștești moldovenești din regiunile de centru și nord ale Rusiei. \n\n Totodată la eveniment și-a făcut apariția și fostul primar al Orheiului, deputatul fugar Ilan Shor, care este condamnat definitiv la 15 ani de închisoare într-un dosar legat de furtul miliardului.",
    "metadata": {
      "original_file": "Radio_Orhei_0197.html"
    }
  },
  {
    "title": "Unde vor vota orheienii în aceste alegeri VEZI LISTA",
    "content": "În alegerile locale votanții din raionul Orhei vor vota în 83 de secții de votare. În mod obișnuit cele mai multe secții – 15 la număr vor fi deschise în cartierele municipiului Orhei. La Peresecine vor fi deschise 3 secții de votare, iar la Susleni – 2. Aceste informații se conțin în hotărârea Consiliului Electoral de Circumscripție Raională Orhei publicată pe site-ul CEC. \n\n Potrivit datelor CEC din iunie curent, în raionul Orhei erau înregistrați 97 327 alegători.",
    "metadata": {
      "original_file": "Radio_Orhei_0314.html"
    }
  },
  {
    "title": "Cine împarte își face parte. PDCM, partidele afiliate lui Shor, PSRM și PCRM au instalat noi vicepreședinți la Orhei VIDEO",
    "content": "În amiaza zilei de azi a avut loc ședința extraordinară a Consiliului Raional Orhei. Ședința programmată pentru ora 14:00, a început cu o întârziere bună, pe motiv că comisia consultativă economică nu și-a încheiat lucrările. \n\n În cadrul ședinței, la care au fost prezenți cei 35 consilieri, s-a votat și numirea noilor vicepreședinți ai raionului. După o pauză de cca. o jumătate de oră anunțată de președintele raionului Vasile Adașan pentru negocierea chestiunii cu fracțiunile, acesta a propus candidaturile consilierei partidului Renaștere-Возрождение, Tatiana Railean pentru funcția de vicepreședintă responsabilă de cultură, educație, tineret și sport, a lui Mihail Paciu de la PSRM pentu vicepreședinte responsabil de domeniul dezvoltării teritoriale și a lui Veaceslav Căpățină – vicepreședinte responsabil de domeniul agricultură și relații funciare. Cu votul a 18 consilieri din PDCM, FASM, Renaștere, PSRM și PCRM, inclusiv a consilierilor nominalizați, care și-au susținut propriile candidaturi, au fost aleși trei vicepreședinți ai raionului Orhei. Încă o funcție de vicepreședinte a rămas la moment vacantă. Tot azi au fost încetate mandatele vicepreședinților precedenți. \n\n În ședința de azi a fost votat și bugetul raionului Orhei pentru anul 2024.",
    "metadata": {
      "original_file": "Radio_Orhei_0251.html"
    }
  },
  {
    "title": "Meciuri din grupa de calificare pentru EURO 2023 de juniori vor fi disputate pe stadionul din Orhei",
    "content": "Republica Moldova va găzdui, în perioada 19-25 octombrie, cea de-a 12 grupă de calificare pentru Campionatul European de juniori U17, ediția 2022-2023, a anunţat Federaţia Moldovenească de Fotbal (FMF), transmite MOLDPRES.\n\nLa competiție vor participa Naționalele de juniori U17 ale Germaniei, Slovaciei, Letoniei și Moldovei. „Meciurile din țara noastră vor avea loc pe stadioanele din Orhei (complexul sportiv raional) și Chișinău (Zimbru 2), iar intrarea pentru spectatori va fi liberă”, indică FMF.\n\nNaționala U17 s-a reunit în cantonament la Centrul din Vadul lui Vodă pentru pregătirea de acest turneu. Selecționerul Andrian Sosnovschi a anunțat un lot lărgit format din 24 de jucători născuți în anul 2006. Dintre aceștia vor fi aleși cei 20 de pe lista oficială a turneului de calificare.",
    "metadata": {
      "original_file": "Radio_Orhei_0494.html"
    }
  },
  {
    "title": "Șoferul mașinii în care a urcat tânăra din raionul Orhei care este căutată de câteva zile, a fost reținut",
    "content": "De 5 zile, polițiștii sunt în alertă și caută neîncetat tânăra dispărută de pe o stradă din Orhei, după ce a urcat într-o mașină de ocazie, anunță un comunicat al oamenilor legii plasat pe pagina de facebook a poliției.\n\nAseară mașina în care a urcat fata a fost localizată, iar șoferul acesteia identificat și găsit, după ce polițiștii au stopat și verificat fiecare automobil de aceeași marcă, în contextul în care numărul de înmatriculare la foarte multe camere de supraveghere video nu era vizibil.\n\nBărbatul de 45 de ani a fost reținut pentru 72 de ore, iar fata încă nu a fost găsită. Acesta nu colaborează cu ancheta. La moment, polițiștii stabilesc mai multe circumstanțe și repere, care ne-ar ajuta să localizăm tânăra.\n\nFata este în continuare căutată în toate fâșiile forestiere, bazine acvatice, clădiri părăsite și locuri nepopulate, stațiile de vulcanizare, spălătorii auto, stâni și alte locații.\n\nOamenii legii au ridicat zeci de imagini video de pe diferite camere de supraveghere care au fost deja analizate, dar încă nu a fost fixat momentul în care ne-ar fi clare circumstanțele.\n\nÎn căutări sunt implicați sute de polițiști din inspectoratele teritoriale, de patrulare, ofițerii INI, colegii din subdiviziunile specializate, laboratorul Centrului Tehnico-Criminalistic și Expertize Judiciare al IGP, bărci, drone, voluntari care au implicat și ATV-urile, localnici, colegi, profesori și apropiați ai tinerei.\n\nPersoanele care dețin orice fel de informații sunt rugate să ne contacteze imediat la sau la numărul 078325001.",
    "metadata": {
      "original_file": "Radio_Orhei_0181.html"
    }
  },
  {
    "title": "Peste 97 mii de orheieni sunt așteptați la urnele de vot",
    "content": "Astăzi au loc alegerile generale locale în cadrul cărora 97 289 alegători din raionul Orhei sunt așteptați la urnele de vot. Pentru alegerile de azi în raion sunt deschise 83 de secții de votare. În mod obișnuit cele mai multe secții – 15 la număr vor fi deschise în cartierele municipiului Orhei. Secțiile de votare și-au deschis ușile la ora 7:00, procesul de vot având loc până la ora 21:00. \n\n Alegătorii nu vor putea vota pentru candidații Partidullui Șansă în buletinele de vot, care pe utlima sută de metri ai campaniei electorale a fost exclus din cursă",
    "metadata": {
      "original_file": "Radio_Orhei_0302.html"
    }
  },
  {
    "title": "Vacanța de iarnă va fi prelungită în mai multe raioane, inclusiv Orhei",
    "content": "Vacanța de iarnă va fi prelungită cu o zi sau două, pentru elevii din mai multe localități ale țării. Decizia a fost adoptată de Comisiile Situații Excepționale (CSE) la nivel de raion sau municipiu, din cauza condițiilor meteorologice nefavorabile (cod portocaliu). În municipiile Chișinău și Bălți, la fel ca și în raioanele Anenii Noi, Orhei, Taraclia, Glodeni, Strășeni, Telenești elevii vor reveni în sălile de clasă pe 11 ianuarie, anunță un comunicat al Ministerului Educației.\n\nÎn raioanele Cantemir, Călărași, Căușeni, Cimișlia, Criuleni, Dubăsari, Fălești, Florești, Ialoveni, Leova, Nisporeni, Rezina, Ungheni, Sîngerei vacanța se va încheia pe 9 ianuarie, cu revenire la școală pe 10 ianuarie.\n\nModul și orarul recuperării orelor va fi decis de organele locale/municipale de specialitate în comun cu administrațiile instituțiilor de învățământ.\n\nÎn același timp, în unele raioane, școlile vor relua procesul educațional începând cu ziua de mâine, 9 ianuarie. Este vorba de Hîncești, Basarabeasca, Briceni, Cahul, Dondușeni, Drochia, Edineț, Ocnița, Rîșcani, Soroca și UTA Găgăuzia. Excepție o constituie cei circa 600 de elevi din aceste localități care se deplasează cu transportul școlar, aceștia urmând să învețe de la distanță.\n\nMinisterul Educației și Cercetării va monitoriza deciziile aprobate la nivel local de CSE și, la necesitate, va prezenta informații actualizate privind organizarea procesului educațional.",
    "metadata": {
      "original_file": "Radio_Orhei_0247.html"
    }
  },
  {
    "title": "Un magistrat de la Judecătoria Orhei a promovat evaluarea Comisiei Vetting pentru Colegiul pentru selecția și evaluarea judecătorilor al CSM",
    "content": "Comisia Vetting a anunțat astăzi că a finalizat evaluarea candidaților la funcția de membru în Colegiul pentru selecția și evaluarea judecătorilor al Consiliului Superior al Magistraturii (CSM). Printre cei trei magistrați evaluați se numără Vitalie Pîslariuc de la Judecătoria Orhei. Potrivit Comisiei Vetting judecătorul corespunde criteriilor de integritate etică și financiară. \n\n Potrivit magistrat.md Vitalie Pîslariuc a fost numit judecător la Judecătoria Orhei în mai 2017 pe un termen de 5 ani.",
    "metadata": {
      "original_file": "Radio_Orhei_0139.html"
    }
  },
  {
    "title": "Localitatea Pelivan este deconectată de la curentul electric",
    "content": "Potrivit ultimelor informații oferite de autorități la moment sunt deconectate parțial de la energia electrică 13 localități din 3 raioane, inclusiv: raionul Orhei – 1, satul Pelivan. r-nul Cantemir – satele Capaclia, Cania, Lărguța, Samalia, Iepureni, Stoianovca, Haragîș, Vișniovca și or. Cantemir. r-nul Leova – satele Cupcui, Romanovca și Sărata Nouă.\n\nConform situației operative, în satul Romanovca din r-nul Leova, s-a rupt digul unui bazin de acumulare ulterior apa se scurge într-un alt iaz din apropiere.\n\nPentru lichidarea consecințelor, în zonele afectate sunt antrenați 204 angajați și 76 unități de transport.",
    "metadata": {
      "original_file": "Radio_Orhei_0093.html"
    }
  },
  {
    "title": "Nu doar Shor și Platon cheltuiesc mii de euro pe Facebook. R.Moldova are și sponsori mai buni ai publicațiilor de pe rețele",
    "content": "Bogații, dar rău famații Ilan Shor și Veaceslav Platon, nu sunt singurii care investesc mii de euro în sponsorizarea publicațiilor de pe Facebook. Shor, care de multă vreme sare în ochi cu postările sale propagandistice, de curând a început să concureze financiar cu Platon – un alt oligarh, care, ca și el, se află departe de R.Moldova, dar care nicidecum nu lasă din vedere lucrurile de aici. Doar o singură pagină – „Pentru Moldova liberă” l-a costat pe Platon, în perioada 9 mai-6 august curent, 12 770 de euro, iar Shor, tot pentru numai una din multele sale pagini – „Orhei azi”, a plătit 2783 de euro .\n\nO premieră – sau cel puțin așa pare a fi, potrivit datelor publicate de unimedia pentru perioada menționată, este faptul că printre fruntașii la cheltuielile de pe Facebook au apărut Guvernul R.Moldova – aproape 5000 euro (cei mai mulți bani, pentru anunțurile despre locurile vacante în instituțiile statului) și Ministerul de Externe – peste 4000 euro (pentru promovarea Summit-ului european de la începutul lunii iunie). În top 15 sponsori ai publicațiilor de pe Facebook mai figurează șeful Guvernului, Dorin Recean – 2000 euro și singurul partid, PAS – 2315 euro.\n\nPe parcursul ultimilor trei ani, moldovenii au cheltuit peste jumătate de milion de euro pentru publicitate pe Facebook. Lider absolut este Ilan Shor – 118 000 euro, urmat de PAS – 39 000 euro (+ 8600 euro, pagina în limba rusă). În top cinci intră și Veaceslav Platon, precum și pagina jurnalistei cu care acesta are un copil, Natalia Morari. Urmează Președintele Maia Sandu – peste 20 000 euro, bani care, notează publicația citată, cel mai probabil, au fost cheltuiți în campania prezidențială din toamna anului 2020.",
    "metadata": {
      "original_file": "Radio_Orhei_0355.html"
    }
  },
  {
    "title": "Ofițer din cadrul IP Orhei, cercetat penal de CNA pentru trafic de influență",
    "content": "Un ofițer din cadrul Inspectoratului de Poliție Orhei este cercetat pentru trafic de influență, fiind denunțat la CNA de superiorii săi. Potrivit denunțului, acesta ar fi pretins 7000 de euro de la o persoană în vederea influențării unor angajați ai Inspectoratului, în examinarea cărora se afla o cauză penală de vătămare intenționată a integrității corporale , anunță un comunicat al Centrului Național Anticorupție.\n\nPotrivit faptelor investigate de CNA, sub conducerea Procuraturii mun. Chișinău, ofițerul ar fi susținut că deține influență asupra unor funcționari publici din cadrul IP Orhei, iar în schimbul sumei solicitate i-ar putea determina să adopte o soluție în favoarea bănuitului.\n\nÎn urma acțiunilor procesuale efectuate în dimineața zilei de 01.03.2024, ofițerii CNA au efectuat percheziții la angajatul inspectoratului și la domiciliul unui complice, aceștia urmând a fi audiați în calitate de bănuit și cercetați în stare de libertate.\n\nÎn prezent, au loc acțiuni de urmărire penală, sub conducerea procesuală a Procuraturii mun. Chișinău. Amintim că orice persoană se prezumă a fi nevinovată până la pronunțarea unei decizii definitive și irevocabile de judecată.",
    "metadata": {
      "original_file": "Radio_Orhei_0210.html"
    }
  },
  {
    "title": "Orheianca Corina Călugăru a devenit președinta Grupului Ambasadorilor Francofoni din Franța",
    "content": "Ambasadoarea Republicii Moldova în Franța, Corina Călugăru a devenir președina Grupului Ambasadorilor Francofoni din Franța. Potrviti unui comunicat plasat pe pagina de facebook a ambasadei prima reuniune din acest an a Adunării Parlamentare a Francofoniei APF | Assemblée parlementaire de la Francophonie a marcat și preluarea, de către Ambasadoarea Republicii Moldova la Paris, Corina Călugăru, a președinției Grupului Ambasadorilor Francofoni din Franța. Evenimentul a reafirmat angajamentul puternic al țărilor membre ale APF pentru promovarea valorilor francofoniei, consolidarea dialogului cultural și sprijinirea inițiativelor francofone.\n\nDesfășurată într-un cadru simbolic, la Reședința belgiană, ceremonia a fost găzduită de Ambasadorul Belgiei în Franța, Jo Indekeu, și a reunit numeroși membri ai corpului diplomatic și personalități politice. Totodată, evenimentul s-a bucurat de prezența ministrului delegat responsabil pentru Francofonie și parteneriatele internaționale din Guvernul Francez, Thani Mohamed-Soilihi, și a vicepreședintelui APF, Bruno Fuchs.\n\n„Marea familie francofonă poate crește și contribui la o pace durabilă doar prin unitate și solidaritate”, a subliniat Ambasadoarea Corina Călugăru în adresat participanților, făcând apel la importanța colaborării internaționale în cadrul francofoniei.\n\nÎn cadrul evenimentului, mai multe personalități au fost decorate cu „Ordinul Pleiadei”, distincție instituită de AFP în semn de recunoaștere a angajamentului față de idealurile francofoniei. Acesta a fost conferit Președintei Parlamentului Scriitorilor Francofoni, Fawzia Zouari, jurnalistei și prezentatoarei Denise Époté de la TV5 Monde și Președintei Cercului Alumni al Organizației Internaționale a Francofoniei, Danièle Toulemont.",
    "metadata": {
      "original_file": "Radio_Orhei_0007.html"
    }
  },
  {
    "title": "TV-urile – partenere mediatice preferate ale Primăriei Orhei și-au schimbat beneficiarul",
    "content": "Portalul mold-street.com scrie că televiziunile TV6 și Orhei TV și-au schimbat beneficiarul. Este vorba de Dumitru Chitoroagă, care ocupa postul de administrator al SRL Media Resurse, companie ce deține licențele pentru cele două posturi TV. \n\n Anterior beneficiar al SRL Media Resurse se număra Irina Țvic, fiica Ritei Țvic, decedată la începutul anului 2020. \n\n Dumitru Chitoroagă a ajuns consilier din partea Partidului Șor în Consiliul Municipal Ungheni. Totodată acesta a activat la Sputnik Moldova până la începutul anului curent. Chitoroagă a declarat pentru mold-street.com că din 2020 nu mai are tangențe cu Partidul Șor, iar cu Sputnik Moldova a avut ”o colaborare frumoasă”. \n\n \n\n \n\n De menționat că atât TV6 fondat de SRL Media Resurse cât și Orhei TV fondat de aceiași societate comercială se numără printre partenerii media preferați ai Primăriei Orhei, logourile acestor media fiind nelipsite de pe mai multe bannere din mediul online care anunțau diferite evenimente ale autorităților locale. \n\n Mai mult ca atât bannerele ce făceau și fac promovare celor două posturi TV au fost și mai sunt amplasate pe teritoriul public al Orheilandului.",
    "metadata": {
      "original_file": "Radio_Orhei_0457.html"
    }
  },
  {
    "title": "Un bărbat care plasa droguri în mai multe ascunzișuri din municipiul Orhei, a fost reținut de poliție",
    "content": "Poliția din Orhei a ridicat 245 de pachețele de substanțe narcotice, 147 de pastile de Buprenofină și aproximativ 30.000 de lei în cadrul unei operațiuni de destructurare a unei rețele de traficanți de droguri, anunță poliția într-un comunicat.\n\nOfițerii de investigație ai IP Orhei au obținut informații operative despre plasarea drogurilor în diverse ascunzișuri din mai multe cartiere ale municipiului Orhei, de către reprezentanții unui „magazin online” pe Telegram.\n\nDupă investigații ample și analiza camerelor de supraveghere, s-a stabilit că un bărbat de 44 de ani, condamnat anterior pentru trafic de droguri, era implicat în activitatea ilegală.\n\nPoliția l-a localizat la o stație PECO din periferia municipiului Orhei, însă acesta a refuzat să prezinte actele de identitate și a fugit de la fața locului. În timpul urmării, bărbatul a pierdut controlul asupra volanului și a intrat într-un foișor de pe acostament.\n\nÎn urma perchezițiilor corporale, a mijlocului de transport și a domiciliului său, au fost descoperite zeci de pastile de Buprenofină, 400 de pachete din polietilenă de tip Zip-Lock, un cântar electronic de dimensiuni mici, precum și bani proveniți din activități ilegale.\n\nDe asemenea, examinarea telefoanelor acestuia a relevat imagini cu coordonate geografice ce indicau locuri de ascundere a drogurilor, conducând la descoperirea și ridicarea a 33 de pachete din diverse zone ale municipiului Orhei.\n\nBărbatul a fost reținut și transportat la Penitenciarul 13, iar materialele probatorii vor fi supuse expertizelor. Poliția continuă investigațiile pentru identificarea și reținerea altor membri ai grupului infracțional organizat.",
    "metadata": {
      "original_file": "Radio_Orhei_0142.html"
    }
  },
  {
    "title": "CEC a obligat CECE Orhei să reexammineze circumstanțele de declarare drept legale a alegerilor primarului din Orhei și de validare a mandatului acestuia",
    "content": "Astăzi, Comisia Electorală Centrală a aproobat o hotărâre prin care a obligat Consiliul Electoral de Circumscripție Electorală mun.Orhei să rexamineze până la ora 17:00 a zilei de 1 decembrie, circumstanțele ce au stat la baza adoptării hotărârii din 14 noiembrie prin care alegerile pentru funcția de primar la Orhei au fost declarate legale și a fost validat mandatul de primar al Tatianei Cociu. \n\n Între altele CEC a constatat că Partidul Forța Alternativă de Salvare a Moldovei a distribuit 14 mii de pliante în favoarea Tatianei Cociu, estimate la peste 31 mii lei, utilizând astfel mijloace nedeclarate și neraportate. CEC a obligat FASM să prezinte toate rapoartele privind veniturile și cheltuielile până pe data de 1 decembrie.",
    "metadata": {
      "original_file": "Radio_Orhei_0284.html"
    }
  },
  {
    "title": "Curtea de Apel a menținut hotărârea prin care compania ce repara gratuit străzile la Orhei lasă ÎM Servicii Comunal-Locative Orhei fără cca 14 milioane lei",
    "content": "Săptămâna trecută pe site-ul Curții de Apel Chișinău a fost publicat dispozitivul deciziei prin care ÎM Servicii Comunal-Locative Orhei va fi obligată să achite SRL Genesis International cca 14 milioane lei. \n\n Potrivit documentului, apelul SCL Orhei a fost respins din lipsă de temei, menținându-se hotărârea Judecătoriei Orhei din 25 august 2022.\n\n\n\n Amintim că prin acea hotărâre Judecătoria Orhei a obligat întreprinderea fondată de Consiliul Municipal Orhei și care gestionează bunuri publice, la plata către SRL Genesis International a sumei de cca 9,7 milioane lei pentru obligațiile asumate prin contractul vînzare-cumpărare nr. 03/04-18 din 03 aprilie 2018 și acordurile adiționale, contractul de prestare a serviciilor nr. 01/04-19 din 01 aprilie 2019 și acordurile adiționale. Totodată ÎM Servicii Comunal-Locative Orhei a fost obligată să achite o dobândă de întârziere de peste 4 milioane lei, 50 mii lei drept taxă de stat și alte 25 mii lei pentru achitarea serviciilor juridice. \n\n Toamna trecută SCL Orhei a refuzat să publice contractile menționate mai sus, lucru cerut într-o cerere de acces la informații. \n\n Numele companiei Genesis International SRL a apărut în spațiul public orheian după ce primar al orașului a devenit Ilan Șor. În iulie 2015 consilierii orășenești au aprobat o decizie prin care întreprinderea se angaja să repare cu titlu gratuit mai multe străzi din Orhei. \n\n Ulterior compania fondatoare a Genesis International SRL – SRL Aspect-M, a obținut dreptul de a construi în cartierul Lupoaica al Orheiului, o fabrică de asfalt, iar de atunci Genesis International a câștigat contracte de reparație a drumurilor de zeci de milioane lei în municipiul și raionul Orhei.",
    "metadata": {
      "original_file": "Radio_Orhei_0400.html"
    }
  },
  {
    "title": "Comunicat DSE Orhei: imprudența în timpul fumatului a răpit viața unui bărbat la Pohrebeni",
    "content": "Cinci incendii în sectorul locativ au fost înregistrate săptămâna precedentă în Orhei, Rezina, Telenești și Șoldănești, în unul din ele un bărbat și-a pierdut viața.\n\nLa început de săptămână pompierii și salvatorii au intervenit la lichidarea a două incendii în locuințele oamenilor. Primul incendiu s-a fi produs în dimineața zilei de 19 noiembrie 2024 într-o casă din str. Ion Creangă, Orhei. Aici au fost salvate două persoane și mai multe bunuri de către trei pompierii care se îndreptau spre serviciu și în drum spre unitate au văzut un fum abundent. Aceștia imediat s-au deplasat spre locație și au chemat serviciile de urgență. Incendiul a distrus bunuri dintr-o odaie, iar restul construcției a fost salvată de către pompieri.. În aceeași zi, după masă, focul a mistuit toate bunurile dintr-o casă din s. Zăicanii Vechi, r-l Telenești. Victime în ambele cazuri nu au fost înregistrate.\n\nUn bărbat de 51 ani și-a pierdut viața într-un incendiu care a izbucnit în odaia unde locuia. Pompierii din Orhei au fost alarmați la data de 20 noiembrie 2024, la orele 07:47 precum că dintr-o casă din s. Pohrebeni, r-l Orhei iese fum de sub acoperiș, iar în casă s-ar fi aflat o persoană. Îndată la fața locului au fost trimise două autospeciale și 7 pompieri, care în timpul intervenției au depistat cadavrul carbonizat al proprietarului casei. Cauza incendiului ar fi imprudența în timpul fumatului.\n\nLa data de 21 noiembrie 2024, angajații PSP Chiștelnița au fost solicitați să intervină într-o misiune mai puțin obișnuită, pentru a veni în ajutorul unei lebede rănite în satul Chițcanii Vechi, raionul Telenești.\n\nApelul la Serviciul 112 a fost recepționat la ora 15:27, iar potrivit informațiilor, pasărea nu putea ieși singură la mal din apele râului Râuţ. \n\n În ajutorul acesteia au intervenit salvatorii din Telenești, care, ajunși la fața locului, au constatat că lebăda a suferit o fractură la aripă și nu putea ieși la mal din cauza traumei. Angajații IGSU au reușit să recupereze lebăda din apă și noroi, în maximă siguranță. Ulterior, aceasta a fost predată angajaților Inspectoratului pentru Protecția Mediului în vederea oferirii îngrijirilor necesare și a tratamentului corespunzător pentru recuperarea completă.\n\nSâmbătă, 23 noiembrie 2024, salvatorii din Rezina au salvat o pisică, iar duminică pompierii din Orhei și Șoldănești au intervenit la lichidarea incendiilor din casele de locuit.\n\nCu părere de rău în toate cele patru raioane cetățenii continuă să dea foc la vegetația uscată și gunoiște. Reiterăm că aceste acțiuni sunt pedepsite de către organele de drept prin amendă.",
    "metadata": {
      "original_file": "Radio_Orhei_0050.html"
    }
  },
  {
    "title": "Comunicat DSE Orhei: o incendiere intenționată a nimicit cca 100 baloți de lucernă la Mitoc",
    "content": "Incendiile de vegetație în raioanele Orhei, Telenești, Rezina și Șoldănești nu contenesc și aceste incendii se produc în mare parte din cauza factorului uman, prin nerespectarea regulilor de apărare împotriva incendiilor. Astfel, săptămâna precedentă pompierii din cele patru unități ale DSE mun. Orhei au lichidat peste 20 de focare la vegetație. \n\n Tot din cauza unei incendieri intenţionate la Mitoc, r-l Orhei, în noaptea de 29 iulie au ars cca 100 baloți de lucernă, iar pentru lichidarea incendiului pompierii au activat 12 ore. \n\n În s. Budăi, r-l Orhei în ziua de 31 iulie 2024, un bărbat a utilizat un arzător conectat la o butelie de gaz pentru a dezinsectiza o încăpere, dar nu a ținut cont de riscul care poate să survină în urma acestei proceduri, unde s-au încălcat normele antiincendiare, astfel în podul construcției auxiliare s-a produs un incendiu. \n\n În dimineața zilei de 01 august curent, pompierii din Orhei au fost alarmați precum că în s. Isacova un autoturism de model Ford Tranzit a luat foc. Ajunși la fața locului, pompierii au constat că auto luase foc de la un redresor instalat și conectat la sursă energetică, cu încălcări. În aceeași zi la Telenești, în s. Vadul-Leuca a ars un șopron, unde pentru lichidare au fost antrenate două echipe de pompieri. \n\n Un accident rutier grav s-a produs în s. Căzănești, Telenești în care au fost rănite 5 persoane. Pentru prevenirea unui incendiu și lichidarea consecințelor au fost solicitați salvatorii și pompierii din Telenești. \n\n Angajații DSE mun. Orhei îndeamnă cetățenii să respecte normele de apărare împotriva incendiilor.",
    "metadata": {
      "original_file": "Radio_Orhei_0115.html"
    }
  },
  {
    "title": "Procuror-interimar la șefia Procuraturii Orhei",
    "content": "Consiliul Superior al Procurorilor a aprobat în ședința sa din 2 mai ordinul Procurorului General interimar, prin care Alexandru Machidon a fost desemnat în funcția de șef interimar al Procuraturii raionului Orhei. Urmare a deliberării, Consiliul Superior al Procurorilor a aprobat ordinul de referință. \n\n Portalul Crime-Moldova.Com amintește că în luna martie a anului curent, CSP a respins candidatura lui Alexandru Machidon pentru funcţia de şef al Procuraturii raionului Criuleni, din motive de integritate.",
    "metadata": {
      "original_file": "Radio_Orhei_0396.html"
    }
  },
  {
    "title": "Un bărbat din Ghetlova, Orhei a avut de suferit în urma deflagrației aragazului",
    "content": "Pe parcursul săptămânii trecute pompierii și salvatorii din Orhei, Telenești, Șoldănești și Rezina au intervenit în misiuni de salvare a animalelor din fântâni de canalizare, lichidarea focarelor de ardere a vegetației uscate și a gunoiştilor, anunță un comunicat al Direcției Situații Excepționale Orhei\n\nÎn seara zilei de 08 iunie, salvatorii din Orhei au intervenit pentru lichidarea unui incendiu care a cuprins o construcție auxiliară dintr-o gospodărie din s. Mălăiești, r,l Orhei. Pompierii au reușit stoparea propagării incendiului, însă din cauza prezenței materialelor combustibile incendiul a reușit să distrugă 70% din construcţie și mai multe găini din interior.\n\nLa data de 10 iunie, ora 16:11, în DSE mun. Orhei a parvenit informația de la „Serviciul unic de urgență 112” precum că un bărbat în vârstă de 61 de ani locuitor al satului Ghetlova, r-ul Orhei a fost transportat la Spitalul raional Orhei, cu combustie termică pe membrele inferioare, provocate de o deflagrație. În urma cercetărilor la fața locului s-a stabilit că în bucătăria casei de locuit din cauza neglijenței proprietarilor a avut loc o scurgere de gaz de la aragazul conectat la o butelie cu gaz lichefiat. În momentul în care bărbatul a intrat în bucătărie și a conectat întrerupătorul s-a produs deflagrația. Incendiul în locuință nu s-a produs, construcția nu a fost afectată. Intervenția pompierilor nu a fost necesară\n\nÎn acest context salvatorii vin cu un șir de recomandări la utilizarea instalațiilor cu gaze:\n\n– Asiguraţi-vă că aragazul și instalația cu gaze se află în stare bună de funcționare!\n\n– Încăperea în care este instalat utilajul cu gaze trebuie să fie aerisită și dotată cu un canal de ventilare;\n\n– În cazul utilizării buteliilor cu gaz lichefiat, acestea trebuie amplasate în exteriorul clădirii în lăzi metalice, iar conducta trebuie să corespundă cerințelor de securitate\n\n– Se interzice lăsarea în funcțiune fără supraveghere a aragazelor;\n\n– Se interzice utilizarea aparatelor cu gaze de către copii;\n\n– Se interzice utilizarea aparatelor cu gaze ce prezintă defecțiuni sau petrecerea reparațiilor neautorizate;",
    "metadata": {
      "original_file": "Radio_Orhei_0379.html"
    }
  },
  {
    "title": "Comunicat DSE Orhei: atenție la râuri și lacuri",
    "content": "Salvatorii atenționează oamenii despre riscurile ce pot apărea în contextul înregistrării temperaturilor oscilante și apariției pe unele sectoare ale râurilor și lacurilor din țară a formațiunilor de gheață.\n\nÎn această perioadă, stratul de gheață de pe bazinele acvatice este foarte subțire, iar acest fapt reprezintă un pericol semnificativ de prăbușire în apă. Astfel, persoanele sunt îndemnate să evite aflarea și mersul pe bazinele acvatice. Mai mult, oamenii sunt rugați să nu opteze pentru activități de schiat și patinat pe gheața lacurilor, fiindcă stratul de gheață este încă unul destul de fragil. \n\n O atenție deosebită trebuie acordată copiilor, care se pot aventura cu jocul în apropierea bazinelor acvatice. Maturii sunt îndemnați să interzică minorilor să desfășoare activități în apropierea lacurilor și râurilor. Angajații DSE mun. Orhei vor desfășura măsuri de prevenire în toate localitățile unde sunt bazine acvatice de orice tip.\n\nÎn ultima săptămână de toamnă pompierii și salvatorii din Orhei, Rezina, Telenești și Șoldănești au fost solicitați pentru acordarea ajutorului necesar în următoarele situații de urgență în care s-au aflat cetățenii: la lichidarea incendiilor în sectorul locativ, salvarea animalelor de la înălțime și adâncimi, lichidarea consecințelor accidentelor rutiere, au venit în ajutor colegilor de SAMU pentru transportarea bolnavilor, au deblocat ușile locuințelor.\n\nPompierii îndeamnă oamenii să respecte normele de apărarea împotriva incendiilor și recomandă să utilizeze cu prudență sursele de încălzire.\n\nÎn caz de situații de risc oamenii sunt îndemnați să apeleze Serviciul 112.",
    "metadata": {
      "original_file": "Radio_Orhei_0046.html"
    }
  },
  {
    "title": "O dispoziție a primarului de Orhei din 2017 poate scoate din bugetul unei întreprinderi municipale peste 200 mii lei",
    "content": "Judecătoria Orhei a anulat zilele trecute o dispoziție emisă de primarul de Orhei în februarie 2017, prin care a fost desfăcut contractul de muncă cu fostul administrator al Întreprinderii Municipale Hotelul Codru, Valerian Rotaru. \n\n Potrivit dispozitivului hotărârii, instanța a admis acțiunea Oficiului Teritorial Orhei al Cancelariei de Stat și parțial a admis acțiunea avocatului lui Valerian Rotaru. \n\n Magistrata care a examinat cauza a constatat faptul privării ilegale a lui Rotaru Valerian de posibilitatea de a munci începând cu 17.02.2017 ca efect al declarării nule a dispoziția Primarului orașului Orhei. \n\n În consecință din contul Primăriei Orhei în folosul lui Valerian Rotaru se va incasa suma de 7,5 mii lei drept prejudiciu moral, iar din contul ÎM Hotelul ”Codru” se va incasa suma de peste 232 mii lei pentru absența forțată de la locul de muncă. \n\n Hotărârea poate fi atacată la Curtea de Apel Chișinău. \n\n Acum un an prima instanță i-a dat câștig de cauză lui Valerian Rotaru într-un alt dosar, prin care s-a constatat ilegalitatea suspendării acestuia din funcție în vara anului 2016, printr-o dispoziție a primarului. \n\n Primar al orașului Orhei în perioada respectiva era Ilan Șor, iar din acea perioadă la ședia întreprinderii municipale a fost instalat Leonid Nauc, care în prezent este și consilier din partea Partidului Șor, în Consiliul Raional Șoldănești.",
    "metadata": {
      "original_file": "Radio_Orhei_0416.html"
    }
  },
  {
    "title": "Șase localități din raionul Orhei și DSE Orhei vor beneficia de autospeciale de intervenție oferite în cadrul unui proiect de donație și colaborare cu pompierii voluntari austrieci",
    "content": "Astăzi, 3 septembrie 2024, în incinta Direcției Situații Excepționale Orhei a avut loc ceremonia oficială de donație a 12 autospeciale de intervenție, oferite de Asociația Pompierilor Voluntari din Austria.\n\nDonația face parte din proiectul „Autospeciale de pompieri pentru Republica Moldova” și reprezintă un pas important în sprijinul salvatorilor voluntari moldoveni.\n\nLa ceremonia oficială au participat șeful-adjunct al IGSU, locotenent-colonel Alexandr Tatarov, reprezentanți ai primăriilor comunelor beneficiare ale autospecialelor, precum și conducerea autorităților publice locale din raionul Orhei.\n\nÎn cadrul evenimentului, conducerea subdiviziunilor teritoriale IGSU și reprezentanții primăriilor au primit autospecialele din partea partenerilor austrieci și le-au mulțumit pentru asistența și colaborarea eficientă, care contribuie la promovarea voluntariatului în domeniul protecției civile în Republica Moldova.\n\nCele douăsprezece autospeciale vor fi repartizate pentru subdiviziunile IGSU și posturi de pompieri voluntari din țara noastră.\n\nAstfel, 6 localități vor beneficia de tehnica de intervenție destinată posturilor de salvatori și pompieri voluntari: Pohrebeni și Ghetlova, raionul Orhei; comunele Lalova și Mateuți, raionul Rezina; comuna Clinceni, raionul Soldățești; localitatea Sadaclia, raionul Basarabeasca.\n\nTotodată, două subdiviziuni teritoriale IGSU, Direcția Situații Excepționale municipiul Orhei și Unitatea de Salvatori și Pompieri Căinari a Direcției Regionale Situații Excepționale Căușeni au primit autospecialele, care vor fi utilizate zilnic în misiunile de serviciu.\n\nDe asemenea, în perioada 3-5 septembrie 2024, pompierii voluntari din Austria vor desfășura lecții de instruire pentru pompierii voluntari moldoveni din localitățile beneficiare ale tehnicii specializate.\n\nDonația din partea Asociației Pompierilor Voluntari din Austria, realizată în cadrul proiectului „Autospeciale de pompieri pentru Republica Moldova”, are drept scop promovarea voluntariatului, schimbului de experiență și instruirea salvatorilor voluntari din țara noastră în domeniul intervenției la incendii și misiuni de salvare.\n\nÎn ultimii 11 ani, pompierii voluntari din Austria au dezvoltat un parteneriat valoros cu autoritățile din Republica Moldova, contribuind cu 75 de unități de tehnică și împărtășind experiența profesională colegilor din țara noastră.",
    "metadata": {
      "original_file": "Radio_Orhei_0103.html"
    }
  },
  {
    "title": "Un cetățean al Israelului vrea să sponsorizeze bugetul Orheiului cu 5 milioane lei",
    "content": "Consiliul Municipal Orhei a aprobat în ședința sa din 5 iunie un contract de sponsorizare prin care un cetățean al Israelului se obligă să ofere bugetului municipal 5 milioane lei. Potrivit documentului sponsorul este Shved Igal (IGOR), cetățean Republicii Israel. Acesta va sponsoriza bugetul municipal pentru ca banii să fie alocați în calitate de îndemnizații pentru pentru copii. \n\n Decizia a fost publicată în Registrul de Stat al Actelor Locale. \n\n Datele din internet arată că Sh ved Igal este cetățean israelian cu reședința în Franța și este născut în 1962. Acesta a fost director al companiei SVD Trading LTD.",
    "metadata": {
      "original_file": "Radio_Orhei_0380.html"
    }
  },
  {
    "title": "Meteorologii au anunţat Cod galben de intensificare a vântului",
    "content": "Serviciul Hidrometeorologic de Stat (SHS) a anunţat pentru mâine, 18 ianuarie, Cod galben de intensificări ale vântului, transmite MOLDPRES.\n\nPotrivit meteorologilor, în perioada indicată, pe arii extinse se prevăd intensificări ale vântului sud-estic, în rafale de până la 15-18 metri pe secundă.\n\nÎn acest context, salvatorii recomandă să fie evitate locurile unde sunt copaci uscați sau fire electrice.\n\nÎn caz de Cod galben, condiţiile vremii sunt potenţial periculoase, fenomenele meteorologice prognozate sunt obişnuite pentru teritoriul ţării, dar temporar pot deveni periculoase pentru anumite activităţi socio-economice.\n\nConform meteorologilor, în următoarele zile, în ţară se aşteaptă până la 15 grade Celsius.",
    "metadata": {
      "original_file": "Radio_Orhei_0441.html"
    }
  },
  {
    "title": "Comunicat DSE Orhei: lichidarea incendiilor, salvarea unei pisici și tractarea unei ambulanțe împotmolită pe o stradă la Orhei, s-au numărat printre intervențiile de săptămâna trecută a pompierilor și salvatorilor",
    "content": "În perioada de 07 -13 ianuarie 2025 în raioanele deservite de către Direcția Situații Excepționale municipiul Orhei și subdiviziunile Rezina, Telenești și Șoldănești s-au produs 2 incendii în sectorul locativ, cauzate de nerespectarea regulilor de apărare împotriva incendiilor la exploatarea sobelor și a canalelor de evacuare a fumului. Astfel pompierii continuă să îndemne cetățeni să curețe coșurile de fum și să verifice starea de funcționalitatea a sobelor înainte de exploatarea acestora, să nu aprindă focul în sobe utilizând lichide inflamabile. Mai mult, salvatorii solicită persoanelor să aerisească periodic încăperile unde are loc arderea.\n\nÎn această perioada, pompierii și salvatorii celor patru unități subordonate DSE mun. Orhei au efectuat următoarele intervenții:\n\nLa data de 07 ianuarie 2025 într-o gospodărie din s. Teleșeu r. Orhei a avut loc un incendiu, din cauza construcției greșite a canalului de evacuare a fumului a sobei. Pompierii au intervenit operativ, în urma incendiului a fost distrus podul casei în totalmente, iar o porțiune din tavanul casei s-a prăbușit. La fel pe parcursul zilei salvatorii din mun. Orhei au fost solicitați pentru tractarea autospecialei SAMU, blocată în noroi pe o stradă din orașul Orhei.\n\nLa data de 10 ianuarie salvatorii din mun. Orhei au fost solicitați pentru a salva o pisică aflată pe copac. Tot pe parcursul zilei pompierii din or. Telenești au stins flăcările care au cuprins un tomberon de gunoi.\n\nLa data de 12 ianuarie pompierii din mun. Orhei au intervenit prompt într-o gospodării din s. Zahoreni r. Orhei, demontând și răcind coșul de evacuare a fumului, prevenind pagube majore proprietății. Un caz similar a avut loc într-o gospodărie din s. Ignăței r. Rezina, pompierii au intervenit operativ, astfel prevenind răspândirea incendiului. Iar pompierii din Rezina au intervenit la lichidarea focarului de ardere a coșului de fum dintr-o gospodărie din s. Tarasova. În urma incendiului a fost deteriorat podul casei. Pompierii din or. Telenești au intervenit în s.Ciulucani, unde într-o gospodărie s-a produs un scurtcircuit la firele electrice din panoul contorului. Deși ne aflăm în perioada rece a anului pompierii din Telenești au intervenit la stingerea unui focar de ardere a vegetației uscate, produs în s. Căzănești.\n\nAngajații serviciului prevenție din toate subdiviziunile Direcției continuă să desfășoare măsuri de prevenire a incendiilor și a intoxicațiilor cu monoxid de carbon din sectorul locativ.",
    "metadata": {
      "original_file": "Radio_Orhei_0011.html"
    }
  },
  {
    "title": "IGSU a elaborat două ghiduri de acțiuni în cazul unor situații de urgență",
    "content": "Inspectoratul General pentru Situații de Urgență reamintește populației despre ghidul acțiunilor în situații de urgență. Ghidul poate fi descărcat, accesând site-tul oficial www.dse.md . Materialul instructiv include regulile de siguranță pentru cetățeni și recomandări de pregătire pentru diverse situații de risc. Totodată, ghidul include compartimentul cu informații despre acțiunile importante care trebuie să fie întreprinse în cazul producerii unui accident nuclear sau radiologic. Instituția aduce aminte oamenilor că pentru informarea corectă privind acțiunile necesare în astfel de accidente, instituția a elaborat un spot social informativ despre regulile de siguranță personală care poate fi vizionat accesând linkul https://www.youtube.com/watch?v=PTKDg7Gm5fw .\n\nMaterialul informativ are drept scop informarea populației despre cele mai importante acțiuni care trebuie să fie întreprinse în cazul unor situații de risc cum ar fi cutremure de pământ, incendii, accidente de circulație, atacuri teroriste, explozii, atacuri armate, accidente radiologice și nucleare ș.a. Mai mult, ghidul prevede acțiuni care trebuie realizate în caz de semnale de avertizare, lipsa curentului electric, întreruperea livrării de apă, dar și a legăturii telefonice.\n\nIGSU îndeamnă oamenii în continuare să se informeze despre acțiunile incluse în ghid, pentru a fi gata să reacționeze corect în situații de risc.",
    "metadata": {
      "original_file": "Radio_Orhei_0504.html"
    }
  },
  {
    "title": "Drumul asfaltat spre faliment al unei întreprinderi din Orhei",
    "content": "Două contracte semnate cu o companie din Chișinău s-au lăsat pentru o întreprindere municipală din Orhei cu o datorie de peste 14 milioane de lei. Adusă în fața instanței ca rău platnică, întreprinderea a afirmat că reclamanta urmărește falimentarea sa.\n\nPentru orheieni, un atare deznodământ ar echivala cu un cutremur al vieții de zi cu zi. Or, întreprinderea care s-a trezit cu datorii de milioane – Servicii Comunal Locative Orhei – este un factotum local. I se întâmplă după ce, cu ani în urmă, s-a încrezut în municipalitatea condusă de Ilan Șor, care i-a delegat reparația drumurilor, precum și într-un ONG afiliat primarului de atunci, care i-a promis finanțare.\n\nLa sfârșitul lunii aprilie, Curtea Supremă de Justiție a amânat pentru toamnă examinarea dosarului prin care Genesis International SRL, o companie cu sediul în Chișinău, care construiește autostrăzi, drumuri și produce beton pentru asfalt, încearcă să încaseze 14 milioane de lei de la Întreprinderea municipală Servicii Comunal-Locative (SCL) Orhei.\n\nProcesul a ajuns la instanța supremă după ce Curtea de Apel Chișinău a respins apelul SCL Orhei împotriva hotărârii Judecătoriei Orhei din 2022, prin care întreprinderea a fost obligată „să satisfacă în volum deplin pretențiile financiare” ale Genesis International.\n\nAceasta însemnând încasarea de la SCL Orhei a datoriei propriu-zise de aproape 10 milioane de lei, a dobânzilor de întârziere de 4 milioane de lei, precum și a cheltuielilor judiciare suportate (taxa de stat – 50 de mii de lei și asistența juridică – 25 de mii de lei).\n\nCumulativ, nota de plată în beneficiul Genesis International se ridică la 14 milioane de lei, dintre care aproape jumătate (41%) reprezintă dobânda de întârziere. Pentru comparație, cheltuielile destinate educației extrașcolare și susținerii elevilor dotați, prevăzute în bugetul municipiului Orhei pentru anul 2024, sunt de sub 11 milioane de lei.\n\nÎn instanță, SCL Orhei a recunoscut pretențiile Genesis International privind datoria de 9,7 milioane de lei, provenită în urma a două contracte comerciale. Primul, din aprilie 2018, prevedea vânzarea de către Genesis International a betonului asfaltic, iar al doilea, din aprilie 2019 – prestarea serviciilor de asfaltare a drumurilor.\n\nContractele între cele două părți au fost încheiate direct, așa că plătitorii de impozite nu au avut cum să afle despre condițiile aranjamentelor respective, prețul lor și nici pentru ce „servicii de asfaltare” anume s-a bătut palma. Și acestea nu au fost singurele contracte de acest gen. Datorită unui control efectuat în 2020 de Inspecția Financiară a devenit cunoscut că, în perioada ianuarie 2017-septembrie 2020, SCL Orhei a admis „achiziţionarea bunurilor materiale şi serviciilor în sumă de 42.634.900 de lei, nefiind aplicată procedura de achiziții publice”.\n\nEpopeea contractelor în cauză a început pe vremea când fotoliul de primar al Orheiului era ocupat de Ilan Șor , iar o bună parte din anii de relație cu Genesis International administrarea SCL Orhei s-a aflat, ca și acum, în mâinile șefului interimar Valentin Munteanu.\n\nPână acum câțiva ani, SCL Orhei era cunoscută localnicilor ca o întreprindere ce prestează servicii comunale, amenajează spații verzi, se ocupă de salubrizare și alte activități ce concordă cu denumirea sa.\n\nÎnsă aria activităților întreprinderii s-a tot extins, așa încât ea s-a transformat într-un factotum, care se ocupă de reparația drumurilor în variantă albă și neagră (asfalt fierbinte) și chiar de comerțul cu ridicata. În plus, statutul întreprinderii, în redacția aprobată cu 5 ani în urmă, prevede că SCL Orhei poate desfășura și alte activități, dacă fondatorul ei, Consiliul municipal Orhei, va lua o asemenea decizie.\n\nAstfel, în aprilie 2018, la trei zile de la încheierea primului contract cu Genesis International, autoritățile locale i-au delegat SCL Orhei gestiunea serviciului public de întreținere și reabilitare a infrastructurii căilor de comunicații din mun. Orhei. Simplu spus – întreprinderea a devenit gestionară a milioane de lei alocați din buget, cu destinația – drumurile din localitate.\n\nDar a venit anul 2022 și SCL Orhei, fiind adusă în fața instanței, și-a justificat întârzierile de plată către Genesis prin faptul că AO „Pentru Orhei”, „unul din beneficiarii principali, […] nu și-a onorat obligațiile contractuale”, ajungând să-i datoreze peste 12 milioane de lei.\n\nJudecătoria Orhei a încercat să atragă în proces și fondatorul SCL Orhei, Consiliul municipal Orhei, dar reprezentantul autorității publice, din motive necunoscute, nu s-a prezentat la ședința de judecată. Același lucru s-a întâmplat și ulterior, când procesul a trecut la Curtea de Apel Chișinău, unde nici reprezentantul SCL Orhei nu s-a prezentat, ca să-și pledeze cauza.\n\nTotuși, în apelul depus, SCL Orhei a menționat că nu dispune de surse financiare pentru a achita datoria integral și a solicitat stabilirea unui grafic de achitare. Totodată, apelanta a afirmat că dobânda de întârziere este nejustificată și că are drept scop aducerea întreprinderii la faliment.\n\n„ În cazul aplicării dobânzii de întârziere, întreprinderea riscă blocarea activității de bază privind prestarea serviciilor publice de gospodărie comunală locuitorilor mun. Orhei. Mai mult ca atât, întreprinderea are peste 374 de angajați, pentru care o să fie în imposibilitatea de a achita salariile” , și-a explicat poziția SCL Orhei.\n\nDacă ținem cont de situația financiară a întreprinderii, care a încheiat anul 2022 cu datorii pe termen lung de circa 44 de milioane de lei și cu pierderi nete de peste 2,4 milioane de lei (fără dobânda de 4 milioane lei, nerecunoscută față de Genesis – n.r.), falimentul nu pare întru totul neverosimil.\n\nIar reieșind din lista vastă a responsabilităților SCL Orhei, care include, pe lângă drumuri, salubrizarea, transportarea deșeurilor, deservirea spațiilor verzi, a blocurilor locative, ascensoarelor și cimitirelor, colapsarea întreprinderii ar putea zgudui viața urbei.\n\nDin această perspectivă, nu arată bine nici alte plăți impuse întreprinderii de către magistrați. Recent, Judecătoria Orhei a dispus ca SCL Orhei să achite o datorie de 1,1 milioane de lei, precum și dobânda de întârziere de peste 300 de mii de lei, încă unei firme de construcții din capitală – AGT-Construct” SRL.\n\nAO „Pentru Orhei”, calificată de SCL Orhei în instanță drept „unul din beneficiarii principali”, din cauza căruia s-a iscat litigiul cu Genesis International, a fost fondată imediat ce, la mijlocul anului 2015, Ilan Șor s-a instalat în fotoliul de primar al Orheiului.\n\nAsociația a fost prezentată ca finanțatoare a promisiunilor electorale ale lui Șor și ale proiectelor lansate de primar și partidul său. De altfel, AO „Pentru Orhei” a făcut diverse donații pentru autoritățile de la Orhei, indirect pentru Partidul ȘOR (scos în afara legii în 2023 – n.r.), precum și a fost implicată în așa-numitele acte de „caritate politică” .\n\nCu toate acestea, însăși asociația nu o singură dată a fost adusă în fața instanței din cauza propriilor datorii. Anul trecut, o altă întreprindere municipală – Regia Apă Canal-Orhei a acționat AO „Pentru Orhei” în judecată și a încasat peste 100 de mii de lei, datorați pentru construcția unei rețele de alimentare cu apă.\n\nÎncercarea noastră de a afla dacă SCL Orhei are relații contractuale directe cu AO „Pentru Orhei”, „ care a format față de ÎM „Servicii Comunal-Locative Orhei” datoria de 12 milioane de lei, a rămas fără răspuns din partea șefului întreprinderii, Valentin Munteanu, care s-a abținut de la orice comentarii pe marginea subiectului abordat în acest material:\n\n„Nu pot comenta absolut nimic, pentru că merge judecata și gata. Când o să fie hotărârea judecății, pot să vă comentez. Dar, până când merge judecata, nu pot să vă comentez absolut nimic.”\n\nTotuși, dintr- o încheiere a Judecătoriei Orhei rezultă că cel puțin un contract direct a existat. În iunie 2017, AO Pentru Orhei s-a obligat să ofere SCL Orhei peste 12,3 milioane, în scopul reparației străzilor din mun. Orhei, dar nu s-a ținut de cuvânt. În instanță, părțile s-au împăcat, iar asociația a promis că va stinge datoria într-un an și jumătate, conform unui grafic.\n\nDe-a lungul anilor, AO „Pentru Orhei” a fost condusă de Ilona Șor și de diverse persoane din anturajul lui Ilan Șor, precum Maria Albot, Viorel Melnic sau Pavel Verejanu. La începutul acestui an, și [Ilona] Șor, și Albot, și Melnic, și Verejanu, precum și AO „Pentru Orhei”, au fost incluși de către Serviciul de Informații și Securitate (SIS) într-o așa-numită „ listă neagră ” a persoanelor „în privința cărora există probe, informații documentate că sunt asociate subiectului restricțiilor [internaționale] – Ilan Șor” . În lista respectivă se regăsește și actuala primară a mun. Orhei, Tatiana Cociu .\n\nTot pentru afiliere cu Șor, în „lista neagră” a SIS a nimerit și Genesis International, compania care cere acum 14 milioane de la SCL Orhei.\n\nLa origini, Genesis era legată de familia fostului președinte al Republicii Moldova, Petru Lucinschi. În prezent, ea aparține companiei Aspect-M SRL, fondată în 2005 de omul de afaceri Vitalii Mrug. Înainte de a prelua integral afacerea, Aspect-M a obținut, în 2015, 33% din capitalul Genesis, iar personal Vitalii Mrug a început să conducă firma, ca administrator, încă în anul 2012.\n\nÎn anul 2018, Vitalii Mrug a cedat rudelor Roman Mrug și Vladlen Mrug 60% din cota deținută la Aspect-M, cel din urmă fiind și administratorul firmei care deține Genesis International.\n\nToți trei Mrug – Vitalii, Roman și Vladlen, precum și compania Aspect-M, la fel au fost incluși în „lista neagră” a SIS, pentru afiliere la Ilan Șor.\n\nAcum un an, Vitalii Mrug a declarat postului TV8 că a avut „o colaborare fructuoasă” cu fostul primar de Orhei . „Domnul Ilan Șor, în calitate de primar, a înaintat companiei noastre propunerea să colaborăm cu asociații obștești create și finanțate în conformitate cu legislația. Din cunoștințele noastre, finanțarea acestor organizații provenea din donații și sponsorizări legale, inclusiv din partea întreprinderilor al căror beneficiar efectiv era Ilan Șor” , a declarat el atunci.\n\nTotodată, el a reclamat includerea companiilor Genesis International și Aspect-M în „lista neagră” elaborată de autorități și a denunțat atingerile aduse activității antreprenoriale.\n\nVitalii Mrug nu a dat curs solicitării pe care i-am trimis-o prin poșta electronică și prin care am încercat să aflăm detalii privind cele două contracte încheiate cu SCL Orhei, precum și poziția Genesis International în procesul de judecată intentat împotriva întreprinderii municipale.\n\nPână la instalarea lui Ilan Șor la cârma Orheiului, în 2015, administrația locală a contractat compania Genesis International o singură dată, pentru a repara , cu peste 2 milioane de lei, trotuarele de pe străzile Unirii și 31 August.\n\nRelațiile au început a se „betona” după ce administrația Șor a anunțat că Genesis va repara gratuit străzile din oraș . Interesant fiind faptul că gratuitatea s-a suprapus pe perioada în care firma valorifica 5 milioane de lei pe contractele de achiziții publice tocmai atribuite pentru străzile Livezilor și Orheiul Vechi .\n\nTot în 2015, autoritățile au scos la licitație un teren de aproape 3 hectare, destinat amplasării unei uzine de asfalt. La început de 2016, Aspect-M a câștigat locațiunea terenului, apoi Genesis a devenit producătoare de asfalt beton, adjudecându-și și numeroase contracte pentru repararea drumurilor din raionul Orhei.\n\nOdată cu trecerea timpului, sumele câștigate de Genesis la Orhei au tot crescut. Doar două contracte, ce i-au fost atribuite de Consiliul raional și Primăria municipiului în anii 2021 și 2022, fac un total de 137 de milioane de lei. Ambele contracte au fost încheiate deja după ce Genesis International demarase procesul de obținere de la SCL Orhei a celor 14 milioane de lei și câștigase în instanța de fond.\n\nFact-checking pentru acest material a fost realizat de Departamentul de Fact-checking al RISE Moldova.\n\nAcest material a fost realizat cu sprijinul National Endowment for Democracy în cadrul proiectului „Development and promotion of investigative journalism in local media”, implementat de RISE Moldova. Opiniile exprimate în această publicație aparţin în exclusivitate autorului şi nu reflectă neapărat poziţia National Endowment for Democracy. Instituțiile finanțatoare nu influențează în niciun fel subiectul şi conținutul materialelor publicate.",
    "metadata": {
      "original_file": "Radio_Orhei_0154.html"
    }
  },
  {
    "title": "Săptămână în flăcări pentru pompierii DSE Orhei, au intervenit la 40 de incendii",
    "content": "Incendiile de vegetație nu încetinesc, din contra, numărul acestora este în creștere. Astfel, în perioada 21- 27 august curent în Orhei, Rezina, Telenești și Șoldănești s-au produs 40 incendii de vegetație și gunoi, anunță un comunicat al Direcției Situații Excepționale Orhei.\n\nÎn consecința acestor incendii au fost afectate vii și livezi, păsări și animale care îşi găsise adăpost în iarbă și arbuști, dar şi alte bunuri ale cetățenilor. \n\n În urma unui incendiu de vegetație un locuitor al s. Ocnița Răzeși, r-l Orhei, săptămâna trecută s-a pomenit cu autoturismul afectat de foc. Cazul a avut loc în amiaza zilei de 26 august, când persoane necunoscute au dat foc la vegetație, iar flăcările s-au extins asupra autoturismului de model Ford Tranzit ce staționa.\n\nLa data de 22 august pompierii din Telenești au intervenit la lichidarea unui incendiu care s-a produs într-o gospodărie din s. Sărătenii Noi. Aici au ars 10 tone de fân.\n\nȘi la Tîrzieni, r-l Orhei au ars 300 baloți de fân. Cazul a avut loc în amiaza zilei de 23 august, pompierii au lichidat incendiu fără a se răspândi asupra altor bunuri.\n\nLa data de 23 august, ora 03:46 pompierii din Orhei au fost alarmați, precum că în curtea unor blocuri locative din sectorul Nordic al orașului Orhei, arde un automobil. Ajunși la adresa indicată, pompierii au lichidat incendiul la un autoturism de model Volkswagen. În urma incendiului automobilul a ars în totalitate. Victime nu au fost înregistrate.\n\nÎn s. Părcăni, r-l Șoldănești la o casă de locuit s-a produs un incendiu. Despre acest caz pompierii au fost anunța la data de 25 august, orele 17:48, care îndată s-au deplasat la fața locului. Focul a distrus toate bunurile din interior.\n\nSalvatorii din Orhei au salvat un câine care căzuse într-o fântână, la data de 27 august curent.\n\nMenționăm că în mare parte incendiile se produc din cauza oamenilor, care ignoră regulile antiincendiare, iar consecințele sunt tragice.\n\nDSE mun Orhei îndeamnă cetățenii să respecte normele de apărare împotriva incendiilor, pentru a evitat nenorociri.\n\nDar dacă sunteți martori sau victime a unei situații excepționale, apelați la 112.",
    "metadata": {
      "original_file": "Radio_Orhei_0338.html"
    }
  },
  {
    "title": "Consumatorii de energie electrică din Orhei vor plăti mai puțin pentru curentul electric",
    "content": "Astăzi, 10 noiembrie 2023, Consiliul de Administrație al Agenției Naționale pentru Reglementare în Energetică (ANRE) a aprobat, în ședință publică, micșorarea prețurilor reglementate pentru furnizarea energiei electrice consumatorilor finali, anunță un comunicat al instituției.\n\nÎn rezultatul examinării cererilor prezentate de furnizorii serviciului universal și de ultimă opțiune, au fost aprobate următoarele prețuri reglementate pentru furnizarea energiei electrice de către Î.C.S. „Premier Energy” S.R.L care deservește și localitățile din raionul Orhei., diferențiate în funcție de punctele de delimitare sau locurile de consum ale consumatorilor finali:\n\n– 149 bani/kWh pentru energia electrică furnizată la punctele de intrare în rețelele electrice de transport, cu 18 bani/kWh mai puțin decât prețul în vigoare; \n\n – 169 bani/kWh – la punctele de ieșire din rețelele electrice de transport, cu 18 bani/kWh mai puțin decât prețul în vigoare; \n\n – 171 bani/kWh pentru consumatorii finali ale căror instalații sunt racordate la rețelele electrice de distribuție de tensiune înaltă (35–110 kV), cu 19 bani/kWh mai puțin decât prețul în vigoare; \n\n – 190 bani/kWh – de tensiune medie (6–10 kV), cu 18 bani/kWh mai puțin decât prețul în vigoare; \n\n – 239 bani/kWh – de tensiune joasă (0,4 kV), cu 18 bani/kWh mai puțin decât prețul în vigoare.\n\nDiminuarea prețurilor a fost determinată de următorii factori: \n\n – Reducerea prețului mediu de procurare a energiei electrice cu circa 3-4 %; \n\n – Modificarea prognozei cantității de energie electrică ce urmează a fi furnizată în perioada de gestiune consumatorilor finali; \n\n – Aplicarea cursului de schimb al monedei naționale față de dolarul american în cuantum de 18,31 lei /USD, ceea ce este cu 3,6 % mai puțin față de valoarea aplicată la determinarea prețurilor în vigoare (18,99 lei/USD).\n\nPrețurile vor intra în vigoare la data publicării în Monitorul Oficial al Republicii Moldova.",
    "metadata": {
      "original_file": "Radio_Orhei_0292.html"
    }
  }
]